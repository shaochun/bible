<html>

<head>
	<meta http-equiv="Content-Type" content="text/html; charset=utf-8">
	<title>POJ Bible</title>
	<meta name="description" content="The POJ version of Bible, two penmanships (全羅/漢羅) side by side.">
	<meta name="keywords" content="POJ, Pe̍h-ōe-jī, Peh-oe-ji">
	<link rel="stylesheet" href="for_web.css" type="text/css" media="screen">

	<!-- Google tag (gtag.js) -->
	<script async src="https://www.googletagmanager.com/gtag/js?id=G-0EP3FD3XLD"></script>
	<script>
		window.dataLayer = window.dataLayer || [];
		function gtag(){dataLayer.push(arguments);}
		gtag('js', new Date());

		gtag('config', 'G-0EP3FD3XLD');
	</script>
</head>

<body>
<section>

<div class="p_outer"><div class="p_left"> <div class="chap">=== 創世記 · 第 1 章 ===</div><p>
<sup>1</sup> 源起頭上帝創造天kap地。
<sup>2</sup> 地是空空渾沌；深淵ê面上烏暗；上帝ê神運動tī水面。
<sup>3</sup> 上帝講，Tio̍h有光，就有光。
<sup>4</sup> 上帝看光，是好；上帝將光暗分開。
<sup>5</sup> 上帝叫hit-ê光做日，叫暗做暝。有ê-hng有早起，是頭一日。：
<sup>6</sup> 上帝講，Chiah-ê水ê中間tio̍h有穹蒼，將水kap水分開。
<sup>7</sup> 上帝就造穹蒼，來分開穹蒼下ê水kap穹蒼頂ê水；就有án-ni。
<sup>8</sup> 上帝叫穹蒼做天。有ê-hng有早起，是第二日。
<sup>9</sup> 上帝講，天下chiah-ê水tio̍h聚集到一所在，乾地tio̍h出現；就有án-ni。
<sup>10</sup> 上帝叫乾地做地；叫聚集ê水做海；上帝看伊是好。
<sup>11</sup> 上帝講，地tio̍h發草，以及結子ê菜蔬，kap照類生果子ê樹，hit內面有伊ê chí，tī地上；就有án-ni。
<sup>12</sup> 地就發草，kap照類結chí ê菜蔬，kap照類生果子ê樹，內面有伊ê chí；上帝看伊是好。
<sup>13</sup> 有ê-hng有早起，是第三日。
<sup>14</sup> 上帝講，天裡ê穹蒼tio̍h有發光ê體，來分別日暝；也thang做兆頭，四季，日，年；
<sup>15</sup> 亦hō͘ in做光體tī天ê穹蒼，照光tī地上；就有án-ni。
<sup>16</sup> 上帝就造大ê光體兩個；大ê光體來管日時，細ê光體來管暝時；也造星辰。
<sup>17</sup> 上帝hē in tī天裡ê穹蒼，hō͘ in照光tī地裡；
<sup>18</sup> 也beh管有日暝，分別光暗。上帝看伊是好。
<sup>19</sup> 有ê-hng有早起，是第四日。
<sup>20</sup> 上帝講，水tio̍h生湠chōe-chōe有活命ê動物；鳥飛tī地ê頂面，天裡ê穹蒼。
<sup>21</sup> 上帝就創造海裡ê大魚，以及水所生chōe-chōe有活命ê動物，各照伊ê類，koh創造ta̍k樣ê飛鳥，照伊ê類；上帝看伊是好。
<sup>22</sup> 上帝賜福in，講，Tio̍h生湠加添真chōe，充滿tī海裡ê水，也hō͘鳥隻生湠chōe-chōe tī地裡。
<sup>23</sup> 有ê-hng有早起，是第五日。
<sup>24</sup> 上帝講，地tio̍h生有活命ê動物，照伊ê類，cheng-siⁿ，蟲thōa，地上ê走獸，照伊ê類；就有án-ni。
<sup>25</sup> 上帝就造地上ê走獸照伊ê類，cheng-siⁿ照伊ê類，地上一切ê蟲thōa照伊ê類；上帝看伊是好。
<sup>26</sup> 上帝講，咱tio̍h造人親像咱ê像，照咱ê款；hō͘ in管理海裡ê魚，天裡ê鳥，kap cheng-siⁿ，kap全地，以及地上teh sô ê蟲thōa。
<sup>27</sup> 上帝就創造人親像伊家己ê像，照上帝ê像創造伊；創造in男ê女ê。
<sup>28</sup> 上帝賜福in；上帝koh對in講，Tio̍h生湠真chōe，充滿tī地上，來khah贏伊；也tio̍h治理海裡ê魚，天裡ê鳥，kap地上一切所振動ê活物。
<sup>29</sup> 上帝講，我有hō͘ lín遍地上一切結chí ê菜蔬，koh一切ê樹，其中有結子ê樹ê果子；lóng hō͘ lín做食物。
<sup>30</sup> 論到地上一切ê走獸，天中一切ê鳥，kap地上一切會振動有活命ê物，我將一切青草hō͘ in做食物；就有án-ni。
<sup>31</sup> 上帝看伊一切所造ê，看ah，真好。有ê-hng有早起，是第六日。

</p></div><div class="p_right"><div class="chap">=== 創世記 · 第 1 章 ===</div><p>
<sup>1</sup> Goân-khí-thâu Siōng-tè chhòng-chō thiⁿ kap tōe.
<sup>2</sup> Tōe sī khang-khang hūn-tūn; chhim-ian ê bīn-chiūⁿ o͘-àm; Siōng-tè ê Sîn ūn-tōng tī chúi-bīn.
<sup>3</sup> Siōng-tè kóng, Tio̍h ū kng, chiū ū kng.
<sup>4</sup> Siōng-tè khòaⁿ kng, sī hó; Siōng-tè chiong kng àm pun-khui.
<sup>5</sup> Siōng-tè kiò hit ê kng chòe Ji̍t, kiò àm chòe Mî.  Ū ê-hng ū chá-khí, sī thâu chi̍t-ji̍t.
<sup>6</sup> Siōng-tè kóng, Chiah ê chúi ê tiong-kan tio̍h ū kiong-chhong, chiong chúi kap chúi pun-khui.
<sup>7</sup> Siōng-tè chiū chō kiong-chhong, lâi hun-khui kiong-chhong-ē ê chúi kap kiong-chhong-téng ê chúi;  chiū ū án-ni.
<sup>8</sup> Siōng-tè kiò kiong-chhong chòe Thiⁿ.  Ū ê-hng ū chá-khí, sī tē-jī ji̍t.
<sup>9</sup> Siōng-tè kóng, Thiⁿ-ē chiah ê chúi tio̍h chū-chi̍p kàu chi̍t só͘-chāi, ta-tōe tio̍h chhut-hiān;  chiū ū án-ni.
<sup>10</sup> Siōng-tè kiò ta-tōe chòe Tōe;  kiò chū-chi̍p ê chúi chòe Hái;  Siōng-tè khòaⁿ-i sī hó.
<sup>11</sup> Siōng-tè kóng, Tōe tio̍h hoat-chháu, í-ki̍p kiat-chí ê chhài-soe, kap chiàu-lūi siⁿ ké-chí ê chhiū, hit lāi-bīn ū i ê chí, tī tōe-chiūⁿ;  chiū ū án-ni.
<sup>12</sup> Tōe chiū hoat-chháu, kap chiàu-lūi kiat-chí ê chhài-soe, kap chiàu-lūi siⁿ ké-chí ê chhiū, lāi-bīn ū i ê chí;  Siōng-tè khòaⁿ-i sī hó.
<sup>13</sup> Ū ê-hng ū chá-khí, sī tē-saⁿ ji̍t.
<sup>14</sup> Siōng-tè kóng, Thiⁿ-ni̍h ê kiong-chhong tio̍h ū hoat-kng ê thé, lâi hun-piat ji̍t-mî; iā thang chòe tiāu-thâu, sù-kùi, ji̍t, nî;
<sup>15</sup> ia̍h hō͘ in chòe kng-thé tī thiⁿ ê kiong-chhong, chiò-kng tī tōe-chiūⁿ;  chiū ū án-ni.
<sup>16</sup> Siōng-tè chiū chō tōa ê kng-thé nn̄g-ê;  tōa ê kng-thé lâi koán ji̍t-sî, sòe ê kng-thé lâi koán mî-sî;  iā chō chhiⁿ-sîn.
<sup>17</sup> Siōng-tè hē in tī thiⁿ-ni̍h ê kiong-chhong, hō͘ in chiò kng tī tōe-ni̍h;
<sup>18</sup> iā beh koán ū ji̍t mî, hun-piat kng àm.  Siōng-tè khòaⁿ-i sī hó.
<sup>19</sup> Ū ê-hng ū chá-khí, sī tē-sì ji̍t.
<sup>20</sup> Siōng-tè kóng, Chúi tio̍h siⁿ-thòaⁿ chōe-chōe ū oa̍h-miā ê tōng-bu̍t;  chiáu pe tī tōe ê téng-bīn, thiⁿ-ni̍h ê kiong-chhong.
<sup>21</sup> Siōng-tè chiū chhòng-chō hái-ni̍h ê tōa-hî, í-ki̍p chúi só͘ siⁿ chōe-chōe ū oa̍h-miā ê tōng-bu̍t, kok chiàu i ê lūi, koh chhòng-chō ta̍k-iūⁿ ê pe-chiáu, chiàu i ê lūi;  Siōng-tè khòaⁿ-i sī hó.
<sup>22</sup> Siōng-tè sù-hok in, kóng, Tio̍h siⁿ-thòaⁿ ke-thiⁿ chin-chōe, chhiong-móa tī hái-ni̍h ê chúi, iā hō͘ chiáu-chiah siⁿ-thòaⁿ chōe-chōe tī tōe-ni̍h.
<sup>23</sup> Ū ê-hng ū chá-khí, sī tē-gō͘ ji̍t.
<sup>24</sup> Siōng-tè kóng, Tōe tio̍h siⁿ ū oa̍h-miā ê tōng-bu̍t, chiàu i ê lūi, cheng-siⁿ, thâng-thōa, tōe-chiūⁿ ê cháu-siù, chiàu i ê lūi;  chiū ū án-ni.
<sup>25</sup> Siōng-tè chiū chō tōe-chiūⁿ ê cháu-siù chiàu i ê lūi, cheng-siⁿ chiàu i ê lūi, tōe-chiūⁿ it-chhè ê thâng-thōa chiàu i ê lūi;  Siōng-tè khòaⁿ-i sī hó.
<sup>26</sup> Siōng-tè kóng, Lán tio̍h chō lâng chhin-chhiūⁿ lán ê siōng, chiàu lán ê khoán;  hō͘ in koán-lí hái-ni̍h ê hî, thiⁿ-ni̍h ê chiáu, kap cheng-siⁿ, kap choân-tōe, í-ki̍p tōe-chiūⁿ teh sô ê thâng-thōa.
<sup>27</sup> Siōng-tè chiū chhòng-chō lâng chhin-chhiūⁿ I ka-kī ê siōng, chiàu Siōng-tè ê siōng chhòng-chō i;  chhòng-chō in lâm-ê lú-ê.
<sup>28</sup> Siōng-tè sù-hok in; Siōng-tè koh tùi in kóng, Tio̍h siⁿ-thòaⁿ chin-chōe, chhiong-móa tī tōe-chiūⁿ, lâi khah-iâⁿ i;  iā tio̍h tī-lí hái-ni̍h ê hî, thiⁿ-ni̍h ê chiáu, kap tōe-chiūⁿ it-chhè só͘ tín-tāng ê oa̍h-mi̍h.
<sup>29</sup> Siōng-tè kóng, Góa ū hō͘ lín piàn tōe-chiūⁿ it-chhè kiat-chí ê chhài-soe, koh it-chhè ê chhiū, kî-tiong ū kiat-chí ê chhiū ê ké-chí;  lóng hō͘ lín chòe chia̍h-mi̍h.
<sup>30</sup> Lūn-kàu tōe-chiūⁿ it-chhè ê cháu-siù, thiⁿ-tiong it-chhè ê chiáu, kap tōe-chiūⁿ it-chhè ōe tín-tāng ū oa̍h-miā ê mi̍h, Góa chiong it-chhè chhiⁿ-chháu hō͘ in chòe chia̍h-mi̍h;  chiū ū án-ni.
<sup>31</sup> Siōng-tè khòaⁿ I it-chhè só͘ chō-ê, khòaⁿ ah, chin-hó.  Ū ê-hng ū chá-khí, sī tē-la̍k ji̍t.

</p></div></div><div class="p_outer"><div class="p_left"> <div class="chap">=== 創世記 · 第 2 章 ===</div><p>
<sup>1</sup> 天地kap祂一切所有ê已經做完。
<sup>2</sup> Tī第七日，上帝完祂所造ê工；就tī第七日歇祂一切所造ê工。
<sup>3</sup> 上帝賜福tī第七日，定做聖日；因為tī chit日上帝停祂一切創造ê工，就安歇。
<sup>4</sup> 天地創造ê來歷，tī耶和華上帝造地kap天ê日，親像下底。
<sup>5</sup> 山野一切ê草木未有tī地裡；山野一切ê菜蔬未有發；因為耶和華上帝無落雨tī地裡，也無人thang種作hit-ê土地。
<sup>6</sup> 總是有霧tùi地起，潤澤遍地面。
<sup>7</sup> 耶和華上帝用地上ê土粉chhiau做人，pûn活ê氣入伊ê鼻孔；人就成做活ê靈魂。
<sup>8</sup> 耶和華上帝tī東方，tī伊甸，種一個園；將所造ê人hē tī-hia。
<sup>9</sup> 耶和華上帝hō͘ ta̍k樣ê樹tùi地裡發起來，好看也好食；tī園ê中間koh有活命ê樹，kap分別好pháiⁿ ê樹。
<sup>10</sup> 伊甸有河流出來灌ak hit-ê園；tùi-hia分開做四條。
<sup>11</sup> 頭一條名叫Pí-sùn；就是se̍h流tī Hap-hui-la̍h全地ê；tī-hia有出金；
<sup>12</sup> hit位ê金是真好；亦出珍珠、碧玉。
<sup>13</sup> 第二條名叫Ki-hùn，就是se̍h流tī Kó͘-si̍t全地ê。
<sup>14</sup> 第三條名叫Hi-tí-kiat，就是流tī亞述ê東勢ê。第四條就是Pek-lat。
<sup>15</sup> 耶和華上帝將hit-ê人hē tī伊甸園，來種作顧守。
<sup>16</sup> 耶和華上帝吩咐hit-ê人講，園內ta̍k號樹ê果子，thang隨意來食。
<sup>17</sup> 總是分別好pháiⁿ ê樹，伊ê果子m̄-thang食；因為食ê日你的確死。
<sup>18</sup> 耶和華上帝講，人單身家己tòa m̄好；我beh kā伊造一個幫贊ê，來匹配伊。
<sup>19</sup> 耶和華上帝用土做山野ta̍k樣ê走獸，以及空中ta̍k樣ê飛鳥；chhōa到hit人ê面前，看伊beh稱in甚麼名；見若伊所稱ta̍k樣活物ê，就做hit-ê物ê名。
<sup>20</sup> Hit-ê人就kā一切ê cheng-siⁿ，kap空中ê飛鳥，kap山野一切ê走獸lóng號名；總是chhē無一個thang做hit人ê幫贊，來匹配伊。
<sup>21</sup> 耶和華上帝hō͘ hit-ê人睏重眠，伊就睏；就the̍h伊ê hia̍p骨一支，包密伊ê肉。
<sup>22</sup> 耶和華上帝就將tùi hit人所the̍h出ê hia̍p骨，造成一個cha-bó͘人，chhōa來就近hit人。
<sup>23</sup> Hit人講，Taⁿ chit-ê是我骨內ê骨，肉內ê肉；beh稱做cha-bó͘人，因為伊是tùi ta-po͘人the̍h出。
<sup>24</sup> 所以人beh離開伊ê父母，結聯伊ê bó͘，in就成做一體。
<sup>25</sup> Ang-bó͘兩人平平thǹg-pak-theh，也無見笑。

</p></div><div class="p_right"><div class="chap">=== 創世記 · 第 2 章 ===</div><p>
<sup>1</sup> Thiⁿ tōe kap I it-chhè só͘-ū-ê í-keng chòe-oân.
<sup>2</sup> Tī tē-chhit ji̍t, Siōng-tè oân I só͘ chō ê kang;  chiū tī tē-chhit ji̍t hioh I it-chhè só͘ chō ê kang.
<sup>3</sup> Siōng-tè sù-hok tī tē-chhit ji̍t, tēng chòe sèng-ji̍t;  in-ūi tī chit-ji̍t Siōng-tè thêng I it-chhè chhòng-chō ê kang, chiū an-hioh.
<sup>4</sup> Thiⁿ tōe chhòng-chō ê lâi-le̍k, tī Iâ-hô-hoa Siōng-tè chō tōe kap thiⁿ ê ji̍t, chhin-chhiūⁿ ē-tóe.
<sup>5</sup> Soaⁿ-iá it-chhè ê chháu-ba̍k bē ū tī tōe-ni̍h;  soaⁿ-iá it-chhè ê chhài-soe bē ū hoat;  in-ūi Iâ-hô-hoa Siōng-tè bô lo̍h-hō͘ tī tōe-ni̍h, iā bô lâng thang chèng-choh hit ê thó͘-tōe.
<sup>6</sup> Chóng-sī ū bū tùi tōe khí, lūn-te̍k piàn tōe-bīn.
<sup>7</sup> Iâ-hô-hoa Siōng-tè ēng tōe-chiūⁿ ê thô͘-hún chhiau chòe lâng, pûn oa̍h ê khì ji̍p i ê phīⁿ-khang;  lâng chiū chiâⁿ-chòe oa̍h ê lêng-hûn.
<sup>8</sup> Iâ-hô-hoa Siōng-tè tī tang-hng, tī Ai-tiân, chèng chi̍t ê hn̂g;  chiong só͘ chō ê lâng hē tī-hia.
<sup>9</sup> Iâ-hô-hoa Siōng-tè hō͘ ta̍k-iūⁿ ê chhiū tùi tōe-ni̍h hoat-khí-lâi, hó-khòaⁿ iā hó-chia̍h;  tī hn̂g ê tiong-kan koh ū oa̍h-miā ê chhiū, kap hun-piat hó-pháiⁿ ê chhiū.
<sup>10</sup> Ai-tiân ū hô lâu-chhut lâi koàn-ak hit ê hn̂g;  tùi-hia hun-khui chòe sì-tiâu.
<sup>11</sup> Thâu-chi̍t-tiâu miâ-kiò Pí-sùn;  chiū-sī se̍h-lâu tī Hap-hui-la̍h choân-tōe-ê; tī-hia ū chhut kim;
<sup>12</sup> hit-ūi ê kim sī chin-hó;  ia̍h chhut chin-chu phek-ge̍k.
<sup>13</sup> Tē-jī-tiâu miâ kiò Ki-hùn, chiū-sī se̍h-lâu tī Kó͘-si̍t choân-tōe-ê.
<sup>14</sup> Tē-saⁿ-tiâu miâ-kiò Hi-tí-kiat, chiū-sī lâu tī A-su̍t ê tang-sì-ê.  Tē-sì-tiâu chiū-sī Pek-lat.
<sup>15</sup> Iâ-hô-hoa Siōng-tè chiong hit ê lâng hē tī Ai-tiân hn̂g, lâi chèng-choh kò͘-siú.
<sup>16</sup> Iâ-hô-hoa Siōng-tè hoan-hù hit ê lâng kóng, Hn̂g-lāi ta̍k-hō chhiū ê ké-chí, thang sûi-ì lâi chia̍h.
<sup>17</sup> Chóng-sī hun-piat hó-pháiⁿ ê chhiū, i ê ké-chí m̄-thang chia̍h;  in-ūi chia̍h ê ji̍t lí tek-khak sí.
<sup>18</sup> Iâ-hô-hoa Siōng-tè kóng, Lâng toaⁿ-sin ka-kī tòa m̄-hó;  Góa beh kā i chō chi̍t ê pang-chān-ê, lâi phit-phòe i.
<sup>19</sup> Iâ-hô-hoa Siōng-tè ēng thô͘ chòe soaⁿ-iá ta̍k-iūⁿ ê cháu-siù, í-ki̍p khong-tiong ta̍k-iūⁿ ê pe-chiáu;  chhōa kàu hit-lâng ê bīn-chêng, khòaⁿ i beh chheng in sím-mi̍h miâ;  kìⁿ-nā i só͘ chheng ta̍k-iūⁿ oa̍h-mi̍h-ê, chiū chòe hit ê mi̍h ê miâ.
<sup>20</sup> Hit ê lâng chiū kā it-chhè ê cheng-siⁿ, kap khong-tiong ê pe-chiáu, kap soaⁿ-iá it-chhè ê cháu-siù lóng hō miâ;  chóng-sī chhē bô chi̍t-ê thang chòe hit lâng ê pang-chān, lâi phit-phòe i.
<sup>21</sup> Iâ-hô-hoa Siōng-tè hō͘ hit ê lâng khùn tāng-bîn, i chiū khùn;  chiū the̍h i ê hia̍p-kut chi̍t-ki, pau-ba̍t i ê bah.
<sup>22</sup> Iâ-hô-hoa Siōng-tè chiū chiong tùi hit-lâng só͘ the̍h-chhut ê hia̍p-kut, chō-chiâⁿ chi̍t ê cha-bó͘-lâng, chhōa lâi chiū-kūn hit-lâng.
<sup>23</sup> Hit-lâng kóng, Taⁿ chit-ê sī góa kut-lāi ê kut, bah-lāi ê bah;  beh chheng-chòe cha-bó͘-lâng, in-ūi i sī tùi ta-po͘-lâng the̍h-chhut.
<sup>24</sup> Só͘-í lâng beh lī-khui i ê pē-bú, kiat-liân i ê bó͘, in chiū chiâⁿ-chòe chi̍t-thé.
<sup>25</sup> Ang-bó͘ nn̄g-lâng pîⁿ-pîⁿ thǹg-pak-theh, iā bô kiàn-siàu.

</p></div></div><div class="p_outer"><div class="p_left"> <div class="chap">=== 創世記 · 第 3 章 ===</div><p>
<sup>1</sup> 耶和華上帝所造山野一切ê活物，蛇是比in khah狡譎。蛇tùi婦人人講，上帝kiám有影講，園內一切ê樹，lín lóng m̄-thang食mah？
<sup>2</sup> 婦人人對蛇講，園內樹裡ê果子阮thang食；
<sup>3</sup> 只有園中央hit叢樹ê果子上帝bat講，Lín m̄-thang食伊，亦m̄-thang摸，驚了會死。
<sup>4</sup> 蛇對婦人人講，Lín無的確會死。
<sup>5</sup> 因為上帝知lín食ê日，lín ê目睭就會開，lín beh親像上帝，能分別好pháiⁿ。
<sup>6</sup> 婦人人看hit叢樹，好食亦合(kah)目；koh hit叢樹是thang欣慕，hō͘人有智慧；就挽伊ê果子食伊，續hō͘伊ê丈夫，伊亦食伊。
<sup>7</sup> In兩人ê目睭就開，chiah知in是thǹg-pak-theh；就pín無花果葉，為家己做裙。
<sup>8</sup> 日涼冷 ê時，耶和華上帝行遊tī園內；in聽見伊ê聲，hit人kap伊ê婦人人就bih tī園內ê樹中，來閃避耶和華上帝ê面。
<sup>9</sup> 耶和華上帝叫hit人，對伊講，你tī tah-lo̍h？
<sup>10</sup> 伊就講，我聽見你ê聲tī園內，我就驚，因為我thǹg-pak-theh；就家己bih。
<sup>11</sup> 講，Chī-chūi kā你講，你thǹg-pak-theh？我吩咐你m̄-thang食hit叢樹，你食伊mah？
<sup>12</sup> hit人講，你所hō͘我做伴ê婦人人，伊用hit叢樹ê果子hō͘我，我就食伊。
<sup>13</sup> 耶和華上帝對婦人人講，你所做是甚麼事？婦人人講，蛇引誘我，我就食。
<sup>14</sup> 耶和華上帝對蛇講，你已經做chit-ê，所以你受咒詛，比一切ê cheng-siⁿ，kap山野一切ê走獸，khah重；你beh用腹肚行，一生食土粉。
<sup>15</sup> 我beh hō͘你kap婦人人結冤仇，你ê後裔kap伊ê後裔亦結冤仇；伊beh傷你ê頭殼，你beh傷伊ê腳後tiⁿ。
<sup>16</sup> Koh對婦人人講，我的確大大加添你懷孕ê艱苦；你beh艱苦生kiáⁿ；你beh戀慕你ê丈夫，伊beh管轄你。
<sup>17</sup> 也對亞當講，你已經聽thàn你ê婦人人ê話，來食我所吩咐你講，你m̄-thang食伊ê；所以土地因為你ê緣故受咒詛；你一世人勞苦，chiah tùi伊得tio̍h食。
<sup>18</sup> 土地beh為tio̍h你發刺phè kap蒺藜；你也beh食園裡ê菜蔬。
<sup>19</sup> 你beh汗流滿面chiah thang得tio̍h食，到你歸土；因為你是tùi土the̍h出來；你本是土粉，也beh歸tī土粉。
<sup>20</sup> hit人kā伊ê bó͘號名，叫夏娃；因為伊做眾人ê老母。
<sup>21</sup> 耶和華上帝為tio̍h hit人kap伊ê bó͘用皮做衣服，hō͘ in穿。
<sup>22</sup> 耶和華上帝講，看ah，chit人已經kap咱相親像，能分別好pháiⁿ；taⁿ驚了伊伸手koh tùi活命樹挽，來食，就活到永遠；
<sup>23</sup> 所以耶和華上帝kah伊出伊甸園，來種作hit-ê土，就是伊所tùi伊出ê。
<sup>24</sup> 所以趕hit-ê人出；也tī伊甸園ê東勢安置Ki-lō͘兵kap四面轉旋發火燄ê劍，來防守活命樹ê路。

</p></div><div class="p_right"><div class="chap">=== 創世記 · 第 3 章 ===</div><p>
<sup>1</sup> Iâ-hô-hoa Siōng-tè só͘ chō soaⁿ-iá it-chhè ê oa̍h-mi̍h, chôa sī pí in khah káu-khiat.  Chôa tùi hū-jîn-lâng kóng, Siōng-tè kiám ū-iáⁿ kóng, Hn̂g-lāi it-chhè ê chhiū, lín lóng m̄-thang chia̍h mah?
<sup>2</sup> Hū-jîn-lâng tùi chôa kóng, Hn̂g-lāi chhiū-ni̍h ê ké-chí goán thang chia̍h;
<sup>3</sup> chí-ū hn̂g tiong-ng hit châng chhiū ê ké-chí Siōng-tè bat kóng, Lín m̄-thang chia̍h-i, ia̍h m̄-thang bong, kiaⁿ-liáu ōe sí.
<sup>4</sup> Chôa tùi hū-jîn-lâng kóng, Lín bô tek-khak ōe sí.
<sup>5</sup> In-ūi Siōng-tè chai lín chia̍h ê ji̍t, lín ê ba̍k-chiu chiū ōe khui, lín beh chhin-chhiūⁿ Siōng-tè, ōe hun-piat hó-pháiⁿ.
<sup>6</sup> Hū-jîn-lâng khòaⁿ hit châng chhiū, hó-chia̍h ia̍h kah-ba̍k;  koh hit châng chhiū sī thang him-bō͘, hō͘ lâng ū tì-hūi;  chiū bán i ê ké-chí chia̍h i, sòa hō͘ i ê tiōng-hu, i ia̍h chia̍h i.
<sup>7</sup> In nn̄g-lâng ê ba̍k-chiu chiū khui, chiah chai in sī thǹg-pak-theh;  chiū pín bû-hoa-kó hio̍h, ūi ka-kī chòe kûn.
<sup>8</sup> Ji̍t liâng-léng ê sî, Iâ-hô-hoa Siōng-tè kiâⁿ-iû tī hn̂g-lāi;  in thiaⁿ-kìⁿ I ê siaⁿ, hit-lâng kap i ê hū-jîn-lâng chiū bih tī hn̂g-lāi ê chhiū-tiong, lâi siám-pī Iâ-hô-hoa Siōng-tè ê bīn.
<sup>9</sup> Iâ-hô-hoa Siōng-tè kiò hit-lâng, tùi i kóng, Lí tī tah-lo̍h?
<sup>10</sup> I chiū kóng, Góa thiaⁿ-kìⁿ Lí ê siaⁿ tī hn̂g-lāi, góa chiū kiaⁿ, in-ūi góa thǹg-pak-theh;  chiū ka-kī bih.
<sup>11</sup> Kóng, Chī-chūi kā lí kóng, lí thǹg-pak-theh?  Góa hoan-hù lí m̄-thang chia̍h hit châng chhiū, lí chia̍h i mah?
<sup>12</sup> Hit-lâng kóng, Lí só͘ hō͘ góa chòe-phōaⁿ ê hū-jîn-lâng, i ēng hit châng chhiū ê ké-chí hō͘ góa, góa chiū chia̍h i.
<sup>13</sup> Iâ-hô-hoa Siōng-tè tùi hū-jîn-lâng kóng, Lí só͘ chòe sī sím-mi̍h sū?  Hū-jîn-lâng kóng, Chôa ín-iú góa, góa chiū chia̍h.
<sup>14</sup> Iâ-hô-hoa Siōng-tè tùi chôa kóng, Lí í-keng chòe chit-ê, só͘-í lí siū chiù-chó͘, pí it-chhè ê cheng-siⁿ, kap soaⁿ-iá it-chhè ê cháu-siù, khah-tāng;  lí beh ēng pak-tó͘ kiâⁿ, it-seng chia̍h thô͘-hún.
<sup>15</sup> Góa beh hō͘ lí kap hū-jîn-lâng kiat oan-siû, lí ê hō͘-è kap i ê hō͘-è ia̍h kiat oan-siû;  i beh siong lí ê thâu-khak, lí beh siong i ê kha-āu-tiⁿ.
<sup>16</sup> Koh tùi hū-jîn-lâng kóng, Góa tek-khak tōa-tōa ke-thiⁿ lí hoâi-īn ê kan-khó͘;  lí beh kan-khó͘ siⁿ-kiáⁿ;  lí beh loân-bō͘ lí ê tiōng-hu, i beh koán-hat lí.
<sup>17</sup> Iā tùi A-tong kóng, Lí í-keng thiaⁿ-thàn lí ê hū-jîn-lâng ê ōe, lâi chia̍h Góa só͘ hoan-hù lí kóng, Lí m̄-thang chia̍h-i ê;  só͘-í thó͘-tōe in-ūi lí ê iân-kò͘ siū chiù-chó͘;  lí chi̍t-sì-lâng lô-khó͘, chiah tùi i tit-tio̍h chia̍h.
<sup>18</sup> Thó͘-tōe beh ūi-tio̍h lí hoat chhì-phè kap che̍k-lê;  lí iā beh chia̍h hn̂g-ni̍h ê chhài-soe.
<sup>19</sup> Lí beh kōaⁿ-lâu móa-bīn chiah thang tit-tio̍h chia̍h, kàu lí kui thó͘;  in-ūi lí sī tùi thô͘ the̍h-chhut-lâi;  lí pún sī thô͘-hún, iā beh kui tī thô͘-hún.
<sup>20</sup> Hit-lâng kā i ê bó͘ hō miâ, kiò Hā-oa;  in-ūi i chòe chèng-lâng ê lāu-bú.
<sup>21</sup> Iâ-hô-hoa Siōng-tè ūi-tio̍h hit-lâng kap i ê bó͘ ēng phê chòe i-ho̍k, hō͘ in chhēng.
<sup>22</sup> Iâ-hô-hoa Siōng-tè kóng, Khòaⁿ ah, chit-lâng í-keng kap lán saⁿ chhin-chhiūⁿ, ōe hun-piat hó-pháiⁿ;  taⁿ kiaⁿ-liáu i chhun-chhiú koh tùi oa̍h-miā chhiū bán, lâi chia̍h, chiū oa̍h kàu éng-oán;
<sup>23</sup> só͘-í Iâ-hô-hoa Siōng-tè kah i chhut Ai-tiân hn̂g, lâi chèng-choh hit ê thô͘, chiū-sī i só͘ tùi i chhut ê.
<sup>24</sup> Só͘-í kóaⁿ hit ê lâng chhut;  iā tī Ai-tiân hn̂g ê tang-sì an-tì Ki-lō͘-peng kap sì-bīn tńg-se̍h hoat hé-iām ê kiàm,  lâi hông-siú oa̍h-miā chhiū ê lō͘.

</p></div></div><div class="p_outer"><div class="p_left"> <div class="chap">=== 創世記 · 第 4 章 ===</div><p>
<sup>1</sup> Hit人kap伊ê bó͘夏娃同房；夏娃就懷孕生該隱，講，我tùi耶和華庇佑得tio̍h kiáⁿ。
<sup>2</sup> Koh生伊ê小弟亞伯。亞伯是顧羊ê，該隱是作田ê。
<sup>3</sup> 到日後，該隱將土產做禮物獻hō͘耶和華。
<sup>4</sup> 亞伯也將羊群中頭chiūⁿ生ê羊kap伊ê油the̍h來獻。耶和華眷顧亞伯kap伊ê禮物；
<sup>5</sup> 總是無眷顧該隱kap伊ê禮物。該隱就大受氣，變面。
<sup>6</sup> 耶和華對該隱講，你啥事受氣？你啥事變面？
<sup>7</sup> 你若行好，kiám無得tio̍h監納？若無行好，罪孽埋伏tī門口；伊beh戀慕你，你beh管轄伊。
<sup>8</sup> 該隱kā伊ê小弟講。以後in tī山裡ê時，該隱攻擊伊ê小弟亞伯，kā伊thâi死。
<sup>9</sup> 耶和華對該隱講，你ê小弟亞伯tī tah-lo̍h？伊講，m̄知；我kiám是顧守我ê小弟ê mah？
<sup>10</sup> 伊講，你有做甚麼？Lín小弟ê血ê聲tùi地裡喉叫我。
<sup>11</sup> 地有開嘴對你ê手來接受lín小弟ê血，taⁿ你tùi chit-ê地受咒詛。
<sup>12</sup> 你種作，地無beh出土產hō͘你；你beh四界走，漂流地上。
<sup>13</sup> 該隱對耶和華講，我ê刑罰太重，過頭tī我所能當ê。
<sup>14</sup> 你今á日趕我離開chit-ê地面，無thang tòa tī你ê面前；我四界走漂流地上；見若tú-tio̍h我ê beh thâi死我。
<sup>15</sup> 耶和華對伊講，因為án-ni，見若thâi死該隱ê，beh受七倍ê報應。耶和華就kā該隱立一個記號，免得tú-tio̍h伊ê thâi死伊。
<sup>16</sup> 該隱就離開耶和華ê面前，去tī伊甸ê東勢，羅得ê地，khiā起。
<sup>17</sup> 該隱kap伊ê bó͘同房；伊ê bó͘懷孕生以諾；該隱起城，就照伊ê kiáⁿ ê名稱hit-ê城ê名做以諾。
<sup>18</sup> 以諾生Í-ná；Í-ná生Bí-hō͘-ngá-lī；Bí-hō͘-ngá-lī生Má-thó͘-sat-lī；Má-thó͘-sat-lī生La̍h-be̍k。
<sup>19</sup> La̍h-be̍k chhōa兩個bó͘；一個名A-tāi，一個名Sé-la̍h。
<sup>20</sup> A-tāi生Ngá-pat；伊做khiā起布棚飼cheng-siⁿ ê人ê祖。
<sup>21</sup> 伊ê小弟名Iû-pat；伊是做一切彈琴pûn簫ê人ê祖。
<sup>22</sup> Sé-la̍h也生Thó͘-pat-kai-ún；伊就是製造ta̍k樣銅鐵利器ê；Thó͘-pat-kai-ún ê姊妹就是Ná-má。
<sup>23</sup> La̍h-be̍k對伊兩個bó͘講：	A-tāi kap Sé-la̍h ah，tio̍h聽我ê聲，	La̍h-be̍k ê bó͘ ah，tio̍h致意聽我ê話；	人傷我，我thâi伊，	少年人害我，我thâi伊。
<sup>24</sup> 該隱ê伸冤若是七倍，	就La̍h-be̍k ê伸冤的確七十七倍。
<sup>25</sup> 亞當koh kap伊ê bó͘同房；伊ê bó͘生kiáⁿ，表名叫Siat；是講，上帝koh kā我設立一個kiáⁿ來替亞伯，因為該隱kā伊thâi死。
<sup>26</sup> Siat也生kiáⁿ，表名Í-lô-sū；hit時人chiah起頭求叫耶和華ê名。

</p></div><div class="p_right"><div class="chap">=== 創世記 · 第 4 章 ===</div><p>
<sup>1</sup> Hit-lâng kap i ê bó͘ Hā-oa tâng-pâng;  Hā-oa chiū hoâi-īn siⁿ Kai-ún, kóng, Góa tùi Iâ-hô-hoa pì-iū tit-tio̍h kiáⁿ.
<sup>2</sup> Koh siⁿ i ê sió-tī A-pek.  A-pek sī kò͘-iûⁿ-ê, Kai-ún sī choh-chhân-ê.
<sup>3</sup> Kàu ji̍t-āu, Kai-ún chiong thó͘-sán chòe lé-mi̍h hiàn hō͘ Iâ-hô-hoa.
<sup>4</sup> A-pek iā chiong iûⁿ-kûn-tiong thâu-chiūⁿ-siⁿ ê iûⁿ kap i ê iû the̍h-lâi hiàn.  Iâ-hô-hoa koàn-kò͘ A-pek kap i ê lé-mi̍h;
<sup>5</sup> chóng-sī bô koàn-kò͘ Kai-ún kap i ê lé-mi̍h.  Kai-ún chiū tōa siū-khì, pìⁿ-bīn.
<sup>6</sup> Iâ-hô-hoa tùi Kai-ún kóng, Lí siáⁿ-sū siū-khì?  lí siáⁿ-sū pìⁿ-bīn?
<sup>7</sup> Lí nā kiâⁿ-hó, kiám bô tit-tio̍h kàm-la̍p?  nā bô kiâⁿ-hó, chōe-gia̍t bâi-ho̍k tī mn̂g-kháu;  i beh loân-bō͘ lí, lí beh koán-hat i.
<sup>8</sup> Kai-ún kā i ê sió-tī kóng.  Í-āu in tī soaⁿ-ni̍h ê sî, Kai-ún kong-kek i ê sió-tī A-pek, kā i thâi-sí.
<sup>9</sup> Iâ-hô-hoa tùi Kai-ún kóng, Lí ê sió-tī A-pek tī tah-lo̍h?  I kóng, M̄-chai;  góa kiám-sī kò͘-siú góa ê sió-tī-ê mah?
<sup>10</sup> I kóng, Lí ū chòe sím-mi̍h?  Lín sió-tī ê huih ê siaⁿ tùi tōe-ni̍h âu-kiò Góa.
<sup>11</sup> Tōe ū khui-chhùi tùi lí ê chhiú lâi chiap-siū lín sió-tī ê huih, taⁿ lí tùi chit ê tōe siū chiù-chó͘.
<sup>12</sup> Lí chèng-choh, tōe bô beh chhut thó͘-sán hō͘ lí;  lí beh sì-kòe cháu, phiau-liû tōe-chiūⁿ.
<sup>13</sup> Kai-ún tùi Iâ-hô-hoa kóng, Góa ê hêng-hoa̍t thài-tāng, kè-thâu tī góa só͘ ōe-tng-ê.
<sup>14</sup> Lí kin-á-ji̍t kóaⁿ góa lī-khui chit ê tōe-bīn, bô thang tòa tī Lí ê bīn-chêng;  góa sì-kòe cháu phiau-liû tōe-chiūⁿ;  kìⁿ-nā tú-tio̍h góa ê beh thâi-sí góa.
<sup>15</sup> Iâ-hô-hoa tùi i kóng, In-ūi án-ni, kìⁿ-nā thâi-sí Kai-ún ê, beh siū chhit-pē ê pò-èng.  Iâ-hô-hoa chiū kā Kai-ún li̍p chi̍t ê kì-hō, bián-tit tú-tio̍h i ê thâi-sí i.
<sup>16</sup> Kai-ún chiū lī-khui Iâ-hô-hoa ê bīn-chêng, khì tī Ai-tiân ê tang-sì, Lô-tek ê tōe, khiā-khí.
<sup>17</sup> Kai-ún kap i ê bó͘ tâng-pâng;  i ê bó͘ hoâi-īn siⁿ Í-lo̍k;  Kai-ún khí siâⁿ, chiū chiàu i ê kiáⁿ ê miâ chheng hit ê siâⁿ ê miâ chòe Í-lo̍k.
<sup>18</sup> Í-lo̍k siⁿ Í-ná;  Í-ná siⁿ Bí-hō͘-ngá-lī;  Bí-hō͘-ngá-lī siⁿ Má-thó͘-sat-lī;  Má-thó͘-sat-lī siⁿ La̍h-be̍k.
<sup>19</sup> La̍h-be̍k chhōa nn̄g ê bó͘; chi̍t-ê miâ A-tāi, chi̍t-ê miâ Sé-la̍h.
<sup>20</sup> A-tāi siⁿ Ngá-pat;  i chòe khiā-khí pò͘-pîⁿ chhī cheng-siⁿ ê lâng ê chó͘.
<sup>21</sup> I ê sió-tī miâ Iû-pat;  i sī chòe it-chhè tôaⁿ-khîm pûn-siau ê lâng ê chó͘.
<sup>22</sup> Sé-la̍h iā siⁿ Thó͘-pat-kai-ún;  i chiū-sī chè-chō ta̍k-iūⁿ tâng thih lāi-khì ê;  Thó͘-pat-kai-ún ê chí-bē chiū-sī Ná-má.
<sup>23</sup> La̍h-be̍k tùi i nn̄g ê bó͘ kóng: 	A-tāi kap Sé-la̍h ah, tio̍h thiaⁿ góa ê siaⁿ, 	La̍h-be̍k ê bó͘ ah, tio̍h tì-ì thiaⁿ góa ê ōe;	Lâng siong góa, góa thâi i,	Siàu-liân lâng hāi góa, góa thâi i.
<sup>24</sup> Kai-ún ê sin-oan nā sī chhit-pē,	Chiū La̍h-be̍k ê sin-oan tek-khak chhit-cha̍p-chhit pē.
<sup>25</sup> A-tong koh kap i ê bó͘ tâng-pâng; i ê bó͘ siⁿ-kiáⁿ, piáu-miâ kiò Siat; sī kóng, Siōng-tè koh kā góa siat-li̍p chi̍t ê kiáⁿ lâi thòe A-pek, in-ūi Kai-ún kā i thâi-sí.
<sup>26</sup> Siat iā siⁿ-kiáⁿ, piáu-miâ Í-lô-sū;  hit-sî lâng chiah khí-thâu kiû-kiò Iâ-hô-hoa ê miâ.

</p></div></div><div class="p_outer"><div class="p_left"> <div class="chap">=== 創世記 · 第 5 章 ===</div><p>
<sup>1</sup> 亞當ê世系記tī下底，當上帝創造人ê日，是照上帝ê款式來造伊；
<sup>2</sup> 創造in ta-po͘ kap cha-bó͘；tī in受創造ê日，賜in福氣，稱in ê名叫人。
<sup>3</sup> 亞當一百三十歲生kiáⁿ照伊ê款，親像伊ê像，表名叫Siat。
<sup>4</sup> 亞當生Siat了後koh歷過八百年；其中iáu有生kiáⁿ cha-bó͘-kiáⁿ。
<sup>5</sup> 亞當計共享受九百三十歲，chiah死。
<sup>6</sup> Siat一百連五歲，生Í-lô-sū。
<sup>7</sup> Siat生Í-lô-sū ê了後iáu活八百連七年；其中有koh生kiáⁿ cha-bó͘-kiáⁿ。
<sup>8</sup> Siat計共享受九百一十二歲，chiah死。
<sup>9</sup> Í-lô-sū九十歲，生Kai-lâm。
<sup>10</sup> Í-lô-sū生Kai-lâm ê了後iáu活八百一十五年；其中有koh生kiáⁿ cha-bó͘-kiáⁿ。
<sup>11</sup> Í-lô-sū計共享受九百連五歲，chiah死。
<sup>12</sup> Kai-lâm七十歲，生Má-le̍k-lia̍t。
<sup>13</sup> Kai-lâm生Má-le̍k-lia̍t ê了後iáu活八百四十年；其中有koh生kiáⁿ cha-bó͘-kiáⁿ。
<sup>14</sup> Kai-lâm計共享受九百一十歲，chiah死。
<sup>15</sup> Má-le̍k-lia̍t六十五歲，生Ngá-lia̍t。
<sup>16</sup> Má-le̍k-lia̍t生Ngá-lia̍t ê了後iáu活八百三十年；其中有koh生kiáⁿ cha-bó͘-kiáⁿ。
<sup>17</sup> Má-le̍k-lia̍t計共享受八百九十五歲，chiah死。
<sup>18</sup> Ngá-lia̍t一百六十二歲，生以諾。
<sup>19</sup> Ngá-lia̍t生以諾ê了後iáu活八百年；其中有koh生kiáⁿ cha-bó͘-kiáⁿ。
<sup>20</sup> Ngá-lia̍t計共享受九百六十二歲，chiah死。
<sup>21</sup> 以諾六十五歲，生Má-thó͘-sat-la̍h。
<sup>22</sup> 以諾生Má-thó͘-sat-la̍h ê了後kap上帝相kap行三百年；其中有koh生kiáⁿ cha-bó͘-kiáⁿ。
<sup>23</sup> 以諾計共享受三百六十五歲。
<sup>24</sup> 以諾kap上帝相kap行，上帝接伊去；伊就無tī-teh。
<sup>25</sup> Má-thó͘-sat-la̍h一百八十七歲，生La̍h-be̍k。
<sup>26</sup> Má-thó͘-sat-la̍h生La̍h-be̍k ê了後iáu活七百八十二年；其中有koh生kiáⁿ cha-bó͘-kiáⁿ。
<sup>27</sup> Má-thó͘-sat-la̍h計共享受九百六十九歲，chiah死。
<sup>28</sup> La̍h-be̍k一百八十二歲，生一個kiáⁿ，
<sup>29</sup> 表名叫挪亞，講，耶和華bat咒詛地，hō͘咱做工勞苦；taⁿ chit-ê kiáⁿ beh安慰咱。
<sup>30</sup> La̍h-be̍k生挪亞ê了後iáu活五百九十五年；其中有koh生kiáⁿ cha-bó͘-kiáⁿ。
<sup>31</sup> La̍h-be̍k計共享受七百七十七歲，chiah死。
<sup>32</sup> 挪亞五百歲；生閃，含，雅弗。

</p></div><div class="p_right"><div class="chap">=== 創世記 · 第 5 章 ===</div><p>
<sup>1</sup> A-tong ê sè-hē kì tī ē-tóe.  Tng Siōng-tè chhòng-chō lâng ê ji̍t, sī chiàu Siōng-tè ê khoán-sit lâi chō i;
<sup>2</sup> chhòng-chō in ta-po͘ kap cha-bó͘;  tī in siū chhòng-chō ê ji̍t, sù in hok-khì, chheng in ê miâ kiò Lâng.
<sup>3</sup> A-tong chi̍t-pah saⁿ-cha̍p hè siⁿ-kiáⁿ chiàu i ê khoán, chhin-chhiūⁿ i ê siōng, piáu miâ kiò Siat.
<sup>4</sup> A-tong siⁿ Siat liáu-āu koh le̍k-kè poeh-pah nî;  kî-tiong iáu ū siⁿ kiáⁿ cha-bó͘-kiáⁿ.
<sup>5</sup> A-tong kè-kiōng hióng-siū káu-pah saⁿ-cha̍p hè, chiah sí.
<sup>6</sup> Siat chi̍t-pah liân gō͘ hè, siⁿ Í-lô-sū.
<sup>7</sup> Siat siⁿ Í-lô-sū ê liáu-āu iáu oa̍h poeh-pah liân chhit nî;  kî-tiong ū koh siⁿ kiáⁿ cha-bó͘-kiáⁿ.
<sup>8</sup> Siat kè-kiōng hióng-siū káu-pah it-cha̍p-jī hè, chiah sí.
<sup>9</sup> Í-lô-sū káu-cha̍p hè, siⁿ Kai-lâm.
<sup>10</sup> Í-lô-sū siⁿ Kai-lâm ê liáu-āu iáu oa̍h poeh-pah it-cha̍p-gō͘ nî;  kî-tiong ū koh siⁿ kiáⁿ cha-bó͘-kiáⁿ.
<sup>11</sup> Í-lô-sū kè-kiōng hióng-siū káu-pah liân gō͘ hè, chiah sí.
<sup>12</sup> Kai-lâm chhit-cha̍p hè, siⁿ Má-le̍k-lia̍t.
<sup>13</sup> Kai-lâm siⁿ Má-le̍k-lia̍t ê liáu-āu iáu oa̍h poeh-pah sì-cha̍p nî;  kî-tiong ū koh siⁿ kiáⁿ cha-bó͘-kiáⁿ.
<sup>14</sup> Kai-lâm kè-kiōng hióng-siū káu-pah it-cha̍p hè, chiah sí.
<sup>15</sup> Má-le̍k-lia̍t la̍k-cha̍p gō͘ hè, siⁿ Ngá-lia̍t.
<sup>16</sup> Má-le̍k-lia̍t siⁿ Ngá-lia̍t ê liáu-āu iáu oa̍h poeh-pah saⁿ-cha̍p nî;  kî-tiong ū koh siⁿ kiáⁿ cha-bó͘-kiáⁿ.
<sup>17</sup> Má-le̍k-lia̍t kè-kiōng hióng-siū poeh-pah káu-cha̍p gō͘ hè, chiah sí.
<sup>18</sup> Ngá-lia̍t chi̍t-pah la̍k-cha̍p jī hè, siⁿ Í-lo̍k.
<sup>19</sup> Ngá-lia̍t siⁿ Í-lo̍k ê liáu-āu iáu oa̍h poeh-pah nî; kî-tiong ū koh siⁿ kiáⁿ cha-bó͘-kiáⁿ.
<sup>20</sup> Ngá-lia̍t kè-kiōng hióng-siū káu-pah la̍k-cha̍p jī hè, chiah sí.
<sup>21</sup> Í-lo̍k la̍k-cha̍p gō͘ hè, siⁿ Má-thó͘-sat-la̍h.
<sup>22</sup> Í-lo̍k siⁿ Má-thó͘-sat-la̍h ê liáu-āu kap Siōng-tè saⁿ-kap kiâⁿ saⁿ-pah nî;  kî-tiong ū koh siⁿ kiáⁿ cha-bó͘-kiáⁿ.
<sup>23</sup> Í-lo̍k kè-kiōng hióng-siū saⁿ-pah la̍k-cha̍p gō͘ hè.
<sup>24</sup> Í-lo̍k kap Siōng-tè saⁿ-kap kiâⁿ, Siōng-tè chiap i khì; i chiū bô tī-teh.
<sup>25</sup> Má-thó͘-sat-la̍h chi̍t-pah poeh-cha̍p chhit hè, siⁿ La̍h-be̍k.
<sup>26</sup> Má-thó͘-sat-la̍h siⁿ La̍h-be̍k ê liáu-āu iáu oa̍h chhit-pah poeh-cha̍p jī nî;  kî-tiong ū koh siⁿ kiáⁿ cha-bó͘-kiáⁿ.
<sup>27</sup> Má-thó͘-sat-la̍h kè-kiōng hióng-siū káu-pah la̍k-cha̍p káu hè, chiah sí.
<sup>28</sup> La̍h-be̍k chi̍t-pah poeh-cha̍p jī hè, siⁿ chi̍t ê kiáⁿ,
<sup>29</sup> piáu-miâ kiò Ná-a, kóng, Iâ-hô-hoa bat chiù-chó͘ tōe, hō͘ lán chòe kang lô-khó͘;  taⁿ chit ê kiáⁿ beh an-ùi lán.
<sup>30</sup> La̍h-be̍k siⁿ Ná-a ê liáu-āu iáu oa̍h gō͘-pah káu-cha̍p gō͘ nî; kî-tiong ū koh siⁿ kiáⁿ cha-bó͘-kiáⁿ.
<sup>31</sup> La̍h-be̍k kè-kiōng hióng-siū chhit-pah chhit-cha̍p-chhit hè, chiah-sí.
<sup>32</sup> Ná-a gō͘-pah hè;  siⁿ Siám, Hâm, Ngá-hut.

</p></div></div><div class="p_outer"><div class="p_left"> <div class="chap">=== 創世記 · 第 6 章 ===</div><p>
<sup>1</sup> 人tī地上ná khah-chōe，也生cha-bó͘-kiáⁿ ê時，
<sup>2</sup> 上帝ê kiáⁿ看見人ê cha-bó͘-kiáⁿ súi，就照in所ài，娶in做bó͘。
<sup>3</sup> 耶和華講，人既然屬tī肉體，我ê神無beh永遠tiàm-tī in；但是in ê日子beh到一百二十年。
<sup>4</sup> Tī hit時有大漢人tī地面上；後來上帝ê kiáⁿ kap人ê cha-bó͘-kiáⁿ同房，in就生kiáⁿ，就是tùi古早英雄有名聲ê人。
<sup>5</sup> 耶和華看見人tī地上，罪惡真大，心內所想ê念頭ta̍k日lóng是pháiⁿ。
<sup>6</sup> 耶和華退悔伊造人tī世間；心內憂悶。
<sup>7</sup> 耶和華講，我beh tùi地上剿滅我所創造ê人；將人kap走獸、蟲thōa、飛鳥，lóng剿滅；因為我造in了有退悔。
<sup>8</sup> 只有挪亞得tio̍h恩典tī耶和華ê面前。
<sup>9</sup> 挪亞ê世系記tī下底，挪亞是義人；tī hit世代ê中間是完全ê人；挪亞kap上帝相kap行。
<sup>10</sup> 挪亞生三個kiáⁿ，就是閃、含、雅弗。
<sup>11</sup> 世界敗壞tī上帝ê面前；世界充滿強暴。
<sup>12</sup> 上帝看世界lóng敗壞；因為見有肉體ê in tī世界ê行做lóng是敗壞。
<sup>13</sup> 上帝tùi挪亞講，見有肉體ê我看in ê末期已經到，因為in ê強暴充滿tī世界；你看，我beh將in kap地做一下毀滅。
<sup>14</sup> 你tio̍h用松柏柴做大船，船內tio̍h隔房間，內外用瀝青油kô͘伊。
<sup>15</sup> 大船ê造法是án-ni：長三百肘，闊五十肘，高三十肘。
<sup>16</sup> 船tio̍h做窗á，高一肘；門tio̍h hē tī船邊；船tio̍h做三層，分上、中、下。
<sup>17</sup> 你看，我，我beh hō͘大水氾濫tī地上，來毀滅天下見若有活氣ê肉體；見若tī地上ê lóng會死。
<sup>18</sup> 總是我beh kap你立我ê約。你kap你ê kiáⁿ，你ê bó͘，你ê新婦，lóng tio̍h入大船。
<sup>19</sup> 見若有活氣ê肉體，ta̍k樣一對，一隻公ê，一隻母ê，你tio̍h帶in入大船，kap你相kap保全活命。
<sup>20</sup> 飛鳥各照伊ê類，cheng-siⁿ各照伊ê類，地上ê蟲thōa各照伊ê類，ta̍k樣一對beh到你hia來保全in ê活命。
<sup>21</sup> 你tio̍h the̍h ta̍k樣ê食物積聚teh，thang做你kap in ê食物。
<sup>22</sup> 挪亞就án-ni行；照上帝lóng總所命令ê去行。

</p></div><div class="p_right"><div class="chap">=== 創世記 · 第 6 章 ===</div><p>
<sup>1</sup> Lâng tī tōe-chiūⁿ ná khah-chōe, iā siⁿ cha-bó͘-kiáⁿ ê sî,
<sup>2</sup> Siōng-tè ê kiáⁿ khòaⁿ-kìⁿ lâng ê cha-bó͘-kiáⁿ súi, chiū chiàu in só͘ ài, chhōa in chòe bó͘.
<sup>3</sup> Iâ-hô-hoa kóng, Lâng kì-jiân sio̍k tī jio̍k-thé, Góa ê Sîn bô beh éng-oán tiàm tī in;  nā-sī in ê ji̍t-chí beh kàu chi̍t-pah jī-cha̍p nî.
<sup>4</sup> Tī hit-sî ū tōa-hàn lâng tī tōe-bīn-chiūⁿ;  āu-lâi Siōng-tè ê kiáⁿ kap lâng ê cha-bó͘-kiáⁿ tâng-pâng, in chiū siⁿ kiáⁿ, chiū-sī tùi kó͘-chá eng-hiông ū miâ-siaⁿ ê lâng.
<sup>5</sup> Iâ-hô-hoa khòaⁿ-kìⁿ lâng tī tōe-chiūⁿ, chōe-ok chin tōa, sim-lāi só͘ siūⁿ ê liām-thâu ta̍k-ji̍t lóng sī pháiⁿ.
<sup>6</sup> Iâ-hô-hoa thè-hóe I chō lâng tī sè-kan;  sim-lāi iu-būn.
<sup>7</sup> Iâ-hô-hoa kóng, Góa beh tùi tōe-chiūⁿ châu-bia̍t Góa só͘ chhòng-chō ê lâng;  chiong lâng kap cháu-siù, thâng-thōa, pe-chiáu, lóng châu-bia̍t;  in-ūi Góa chō in liáu ū thè-hóe.
<sup>8</sup> Chí-ū Ná-a tit-tio̍h un-tián tī Iâ-hô-hoa ê bīn-chêng.
<sup>9</sup> Ná-a ê sè-hē kì tī ē-tóe.  Ná-a sī gī-lâng;  tī hit sè-tāi ê tiong-kan sī oân-choân ê lâng;  Ná-a kap Siōng-tè saⁿ-kap kiâⁿ.
<sup>10</sup> Ná-a siⁿ saⁿ ê kiáⁿ, chiū-sī Siám, Hâm, Ngá-hut.
<sup>11</sup> Sè-kài pāi-hoāi tī Siōng-tè ê bīn-chêng;  sè-kài chhiong-móa kiông-pō.
<sup>12</sup> Siōng-tè khòaⁿ sè-kài lóng pāi-hoāi;  in-ūi kìⁿ ū jio̍k-thé-ê in tī sè-kài ê kiâⁿ-chòe lóng sī pāi-hoāi.
<sup>13</sup> Siōng-tè tùi Ná-a kóng, Kìⁿ ū jio̍k-thé-ê Góa khòaⁿ in ê boa̍t-kî í-keng kàu, in-ūi in ê kiông-pō chhiong-móa tī sè-kài;  lí khòaⁿ, Góa beh chiong in kap tōe chòe chi̍t-ē húi-bia̍t.
<sup>14</sup> Lí tio̍h ēng chhêng-peh-chhâ chòe tōa-chûn, chûn-lāi tio̍h keh pâng-keng, lāi-gōa ēng le̍k-chhiⁿ-iû kô͘ i.
<sup>15</sup> Tōa-chûn ê chō-hoat sī án-ni:  tn̂g saⁿ-pah tiú, khoah gō͘-cha̍p tiú, koâiⁿ saⁿ-cha̍p tiú.
<sup>16</sup> Chûn tio̍h chòe thang-á, koâiⁿ chi̍t tiú; mn̂g tio̍h hē tī chûn-piⁿ;  chûn tio̍h chòe saⁿ-chân, hun siōng, tiong, hā.
<sup>17</sup> Lí khòaⁿ,  Góa, Góa beh hō͘ tōa chúi hoàn-lām tī tōe-chiūⁿ, lâi húi-bia̍t thiⁿ-ē kìⁿ-nā ū oa̍h-khì ê jio̍k-thé;  kìⁿ-nā tī tōe-chiūⁿ-ê lóng ōe sí.
<sup>18</sup> Chóng-sī Góa beh kap lí li̍p Góa ê iok.  Lí kap lí ê kiáⁿ, lí ê bó͘, lí ê sim-pū, lóng tio̍h ji̍p tōa-chûn.
<sup>19</sup> Kìⁿ-nā ū oa̍h-khì ê jio̍k-thé, ta̍k-iūⁿ chi̍t-tùi, chi̍t-chiah kang-ê, chi̍t-chiah bú-ê, lí tio̍h tòa in ji̍p tōa-chûn, kap lí saⁿ-kap pó-choân oa̍h-miā.
<sup>20</sup> Pe-chiáu kok chiàu i ê lūi, cheng-siⁿ kok chiàu i ê lūi, tōe-chiūⁿ ê thâng-thōa kok chiàu i ê lūi, ta̍k-iūⁿ chi̍t-tùi beh kàu lí hia lâi pó-choân in ê oa̍h-miā.
<sup>21</sup> Lí tio̍h the̍h ta̍k-iūⁿ ê chia̍h-mi̍h chek-chū-teh, thang chòe lí kap in ê chia̍h-mi̍h.
<sup>22</sup> Ná-a chiū án-ni kiâⁿ;  chiàu Siōng-tè lóng-chóng só͘ bēng-lēng-ê khì kiâⁿ.

</p></div></div><div class="p_outer"><div class="p_left"> <div class="chap">=== 創世記 · 第 7 章 ===</div><p>
<sup>1</sup> 耶和華對挪亞講，你kap你全家lóng tio̍h入大船；因為tī chit世代ê中間我看見你tī我ê面前是義人。
<sup>2</sup> 見若清氣ê cheng-siⁿ，你tio̍h帶七隻公ê，七隻母ê；無清氣ê cheng-siⁿ，你tio̍h帶一隻公ê，一隻母ê。
<sup>3</sup> 天裡ê鳥也tio̍h帶，七隻公ê，七隻母ê，thang留in ê種活tī全地。
<sup>4</sup> 因為koh過七日，我beh落雨tī地上，四十日四十暝；將我所造ta̍k號ê活物lóng tùi地上剿滅。
<sup>5</sup> 挪亞就照耶和華所命令伊ê，一盡去行。
<sup>6</sup> 當大水氾濫tī地上ê時，挪亞六百歲。
<sup>7</sup> 挪亞就kap伊ê kiáⁿ，伊ê bó͘，伊ê新婦，lóng入大船，閃避大水。
<sup>8</sup> 清氣ê cheng-siⁿ，kap無清氣ê cheng-siⁿ，飛鳥，kap地上一切ê蟲thōa，
<sup>9</sup> lóng一對一對，有公ê有母ê，到挪亞hia，進入大船，照上帝命令挪亞ê。
<sup>10</sup> 過hiah-ê七日大水氾濫tī地上。
<sup>11</sup> 當挪亞六百歲，二月十七日，hit日深淵ê水源lóng裂開，天也破隙。
<sup>12</sup> 四十日四十暝落雨tī地面上。
<sup>13</sup> Tú-tú hit日，挪亞kap伊ê kiáⁿ，閃、含、雅弗，kap挪亞ê bó͘，kap伊三個新婦，lóng入大船；
<sup>14</sup> in kap百獸各照伊ê類，一切ê cheng-siⁿ各照伊ê類，一切sô tī地上ê蟲thōa各照伊ê類，一切有翼ê各照伊ê類，一切ê飛鳥各照伊ê類，lóng總進入大船。
<sup>15</sup> 見若肉體內面有活氣ê，lóng一對一對，到挪亞hia，入大船。
<sup>16</sup> 見若入大船ê，是有公有母ê肉體，照上帝所命令伊ê；耶和華就kā伊關teh。
<sup>17</sup> 水氾濫tī地上四十日；水漲ná高，hō͘大船chhèng浮，船就離地。
<sup>18</sup> 水勢真大，tī地上直直漲起來；船漂流tī水面。
<sup>19</sup> 水勢tī地上極其大；天下ê高山lóng hō͘伊淹密。
<sup>20</sup> 水勢比山加漲高十五肘；山lóng hō͘伊淹密。
<sup>21</sup> 見若tī地上有肉體ê動物，就是飛鳥、cheng-siⁿ、走獸，kap一切sô tī地上ê蟲thōa，以及所有ê眾人，lóng死。
<sup>22</sup> 見若tī乾地有鼻孔喘氣ê生靈lóng死。
<sup>23</sup> 見若地上一切ê活物lóng剿滅；人kap cheng-siⁿ、蟲thōa，以及天中ê飛鳥，in lóng tùi地上受剿滅；只有挪亞chham hiah-ê kap伊tī船裡ê留teh。
<sup>24</sup> 水勢真大tī地上，歷過一百五十日。

</p></div><div class="p_right"><div class="chap">=== 創世記 · 第 7 章 ===</div><p>
<sup>1</sup> Iâ-hô-hoa tùi Ná-a kóng, Lí kap lí choân-ke lóng tio̍h ji̍p tōa-chûn;  in-ūi tī chit sè-tāi ê tiong-kan Góa khòaⁿ-kìⁿ lí tī Góa ê bīn-chêng sī gī-lâng.
<sup>2</sup> Kìⁿ-nā chheng-khì ê cheng-siⁿ, lí tio̍h tòa chhit-chiah kang-ê, chhit-chiah bú-ê;  bô chheng-khì ê cheng-siⁿ, lí tio̍h tòa chi̍t-chiah kang-ê, chi̍t-chiah bú-ê.
<sup>3</sup> Thiⁿ-ni̍h ê chiáu iā tio̍h tòa, chhit-chiah kang-ê, chhit-chiah bú-ê, thang lâu in ê chéng oa̍h tī choân-tōe.
<sup>4</sup> In-ūi koh kè chhit-ji̍t, Góa beh lo̍h-hō͘ tī tōe-chiūⁿ, sì-cha̍p ji̍t sì-cha̍p mî;  chiong Góa só͘ chō ta̍k-hō ê oa̍h-mi̍h lóng tùi tōe-chiūⁿ châu-bia̍t.
<sup>5</sup> Ná-a chiū chiàu Iâ-hô-hoa só͘ bēng-lēng i ê, it-chīn khì kiâⁿ.
<sup>6</sup> Tng tōa-chúi hoàn-lām tī tōe chiūⁿ ê sî, Ná-a la̍k-pah hè.
<sup>7</sup> Ná-a chiū kap i ê kiáⁿ, i ê bó͘, i ê sim-pū, lóng ji̍p tōa-chûn, siám-pī tōa-chúi.
<sup>8</sup> Chheng-khì ê cheng-siⁿ, kap bô chheng-khì ê cheng-siⁿ, pe-chiáu, kap tōe-chiūⁿ it-chhè ê thâng-thōa,
<sup>9</sup> lóng chi̍t-tùi chi̍t-tùi, ū kang-ê ū bú-ê, kàu Ná-a hia, chìn-ji̍p tōa-chûn, chiàu Siōng-tè bēng-lēng Ná-a ê.
<sup>10</sup> Kè hiah ê chhit-ji̍t tōa-chúi hoàn-lām tī tōe-chiūⁿ.
<sup>11</sup> Tng Ná-a la̍k-pah hè, jī-ge̍h cha̍p-chhit ji̍t, hit-ji̍t chhim-ian ê chúi-goân lóng li̍h-khui, thiⁿ iā phòa-khiah.
<sup>12</sup> Sì-cha̍p ji̍t sì-cha̍p mî lo̍h-hō͘ tī tōe-bīn-chiūⁿ.
<sup>13</sup> Tú-tú hit-ji̍t Ná-a kap i ê kiáⁿ, Siám, Hâm, Ngá-hut, kap Ná-a ê bó͘, kap i saⁿ ê sim-pū, lóng ji̍p tōa-chûn;
<sup>14</sup> in kap pah-siù kok chiàu i ê lūi, it-chhè ê cheng-siⁿ kok chiàu i ê lūi, it-chhè sô tī tōe-chiūⁿ ê thâng-thōa kok chiàu i ê lūi, it-chhè ū-si̍t-ê kok chiàu i ê lūi, it-chhè ê pe-chiáu kok chiàu i ê lūi, lóng-chóng chìn-ji̍p tōa-chûn.
<sup>15</sup> Kìⁿ-nā jio̍k-thé lāi-bīn ū oa̍h-khì-ê, lóng chi̍t-tùi chi̍t-tùi, kàu Ná-a hia, ji̍p tōa-chûn.
<sup>16</sup> Kìⁿ-nā ji̍p tōa-chûn-ê, sī ū kang ū bú ê jio̍k-thé, chiàu Siōng-tè só͘ bēng-lēng i-ê;  Iâ-hô-hoa chiū kā i koaiⁿ-teh.
<sup>17</sup> Chúi hoàn-lām tī tōe-chiūⁿ sì-cha̍p-ji̍t;  chúi tiòng ná koâiⁿ, hō͘ tōa-chûn chhèng-phû, chûn chiū lī tōe.
<sup>18</sup> Chúi-sè chin-tōa, tī tōe-chiūⁿ ti̍t-ti̍t tiòng-khí-lâi;  chûn phiau-liû tī chúi-bīn.
<sup>19</sup> Chúi-sè tī tōe-chiūⁿ ke̍k-kî tōa;  thiⁿ-ē ê koâiⁿ-soaⁿ lóng hō͘ i im-ba̍t.
<sup>20</sup> Chúi-sè pí soaⁿ ke-tiòng koâiⁿ cha̍p-gō͘ tiú;  soaⁿ lóng hō͘ i im-ba̍t.
<sup>21</sup> Kìⁿ-nā tī tōe-chiūⁿ ū jio̍k-thé ê tōng-bu̍t, chiū-sī pe-chiáu, cheng-siⁿ, cháu-siù, kap it-chhè sô tī tōe-chiūⁿ ê thâng-thōa, í-ki̍p só͘ ū ê chèng-lâng, lóng sí.
<sup>22</sup> Kìⁿ-nā tī ta-tōe ū phīⁿ-khang chhoán-khùi ê seng-lêng lóng sí.
<sup>23</sup> Kìⁿ-nā tōe-chiūⁿ it-chhè ê oa̍h-mi̍h lóng châu-bia̍t;  lâng kap cheng-siⁿ, thâng-thōa, í-ki̍p thiⁿ-tiong ê pe-chiáu, in lóng tùi tōe-chiūⁿ siū châu-bia̍t;  chí-ū Ná-a chham hiah-ê kap i tī chûn-ni̍h-ê lâu-teh.
<sup>24</sup> Chúi-sè chin-tōa tī tōe-chiūⁿ, le̍k-kè chi̍t-pah gō͘-cha̍p-ji̍t.

</p></div></div><div class="p_outer"><div class="p_left"> <div class="chap">=== 創世記 · 第 8 章 ===</div><p>
<sup>1</sup> 上帝記得挪亞，kap一切ê活物，以及kap伊tī大船一切ê cheng-siⁿ；上帝hō͘風吹地，水就漸漸消蝕。
<sup>2</sup> 深淵ê水源，kap天ê空隙，lóng關密；天裡ê雨亦soah。
<sup>3</sup> 水tùi地上直直退；一百五十日後，水就漸漸消。
<sup>4</sup> 七月十七日，船掛(khòa)tī A-la̍h-lia̍p ê山。
<sup>5</sup> 水koh漸漸消，直直到十月。十月初一日，山頭chiah出現。
<sup>6</sup> 過四十日，挪亞開伊所做大船ê窗á；
<sup>7</sup> 放一隻烏鴉出去；烏鴉飛來飛去，直直到地上ê水乾。
<sup>8</sup> 伊koh放一隻鴿á出去，beh看水tùi地上退á-bē。
<sup>9</sup> 總是鴿á chhē無歇腳ê所在，就倒tńg來大船挪亞hia；因為遍地面iáu有水；挪亞伸手接(chih)伊，掠入大船。
<sup>10</sup> 伊koh thèng候七日，koh放鴿á出大船。
<sup>11</sup> 到ê-hng鴿á tò來伊hia，嘴咬一葉新ê橄欖葉；挪亞chiah知水tùi地上退lah。
<sup>12</sup> 伊koh thèng候七日，放鴿á出去；鴿á lóng無koh tò來。
<sup>13</sup> 到挪亞六百連一歲，正月初一日，地上ê水lóng乾；挪亞就掀開大船ê蓋，來看；就看見地面已經乾。
<sup>14</sup> 二月二七日，土地lóng乾。
<sup>15</sup> 上帝對挪亞講，
<sup>16</sup> 你kap你ê bó͘，你ê kiáⁿ，你ê新婦，lóng tio̍h出大船。
<sup>17</sup> Tī你hia見有肉體ê活物，就是飛鳥、cheng-siⁿ，kap一切sô tī地上ê蟲thōa，lóng tio̍h帶in出；hō͘ in興旺tī地裡，生湠真chōe。
<sup>18</sup> Tùi hit-tia̍p挪亞kap伊ê kiáⁿ，伊ê bó͘，伊ê新婦，lóng出來。
<sup>19</sup> 一切ê走獸，一切ê蟲thōa，一切ê飛鳥，見若地上所有ê動物，各照伊ê族類，亦lóng出大船。
<sup>20</sup> 挪亞為tio̍h耶和華起一座壇；tùi ta̍k樣清氣ê cheng-siⁿ，ta̍k樣清氣ê飛鳥，取來獻tī壇頂做燒祭。
<sup>21</sup> 耶和華phīⁿ伊ê芳味；耶和華心內就講，我無koh因為人ê緣故咒詛地，因為人tùi細漢ê時，心所想就pháiⁿ；我無beh照我所有行ê，koh滅各種ê活物。
<sup>22</sup> 地iáu tī-teh ê時，栽種收成，寒熱、冬天、夏天、日暝，lóng無歇。

</p></div><div class="p_right"><div class="chap">=== 創世記 · 第 8 章 ===</div><p>
<sup>1</sup> Siōng-tè kì-tit Ná-a, kap it-chhè ê oa̍h-mi̍h, í-ki̍p kap i tī tōa-chûn it-chhè ê cheng-siⁿ;  Siōng-tè hō͘ hong chhe tōe, chúi chiū chiām-chiām siau-si̍h.
<sup>2</sup> Chhim-ian ê chúi-goân, kap thiⁿ ê khang-khiah, lóng koaiⁿ-ba̍t;  thiⁿ-ni̍h ê hō͘ ia̍h soah.
<sup>3</sup> Chúi tùi tōe-chiūⁿ ti̍t-ti̍t thè;  chi̍t-pah gō͘-cha̍p ji̍t āu, chúi chiū chiām-chiām siau.
<sup>4</sup> Chhit-ge̍h cha̍p chhit ji̍t, chûn khòa tī A-la̍h-lia̍p ê soaⁿ.
<sup>5</sup> Chúi koh chiām-chiām siau, ti̍t-ti̍t kàu cha̍p-ge̍h.  Cha̍p-ge̍h chhoe-it ji̍t, soaⁿ-thâu chiah chhut-hiān.
<sup>6</sup> Kè sì-cha̍p ji̍t, Ná-a khui i só͘ chòe tōa-chûn ê thang-á;
<sup>7</sup> pàng chi̍t chiah o͘-a chhut-khì;  o͘-a pe-lâi pe-khì, ti̍t-ti̍t kàu tōe-chiūⁿ ê chúi ta.
<sup>8</sup> I koh pàng chi̍t chiah chíⁿ-á chhut-khì, beh khòaⁿ chúi tùi tōe-chiūⁿ thè á-bē.
<sup>9</sup> Chóng-sī chíⁿ-á chhē bô hioh-kha ê só͘-chāi, chiū tò-tńg lâi tōa-chûn Ná-a hia;  in-ūi piàn-tōe-bīn iáu ū chúi;  Ná-a chhun-chhiú chih i, lia̍h ji̍p tōa-chûn.
<sup>10</sup> I koh thèng-hāu chhit-ji̍t, koh pàng chíⁿ-á chhut tōa-chûn.
<sup>11</sup> Kàu ê-hng chíⁿ-á tò-lâi i hia, chhùi kā chi̍t-hio̍h sin ê kaⁿ-ná-hio̍h;  Ná-a chiah chai chúi tùi tōe-chiūⁿ thè lah.
<sup>12</sup> I koh thèng-hāu chhit-ji̍t, pàng chíⁿ-á chhut-khì;  chíⁿ-á lóng bô koh tò-lâi.
<sup>13</sup> Kàu Ná-a la̍k-pah liân chi̍t hè, chiaⁿ-ge̍h chhoe-it ji̍t, tōe-chiūⁿ ê chúi lóng ta;  Ná-a chiū hian-khui tōa-chûn ê kòa, lâi khòaⁿ;  chiū khòaⁿ-kìⁿ tōe-bīn í-keng ta.
<sup>14</sup> Jī-ge̍h jī-chhit-ji̍t, thô͘-tōe lóng ta.
<sup>15</sup> Siōng-tè tùi Ná-a kóng,
<sup>16</sup> Lí kap lí ê bó͘, lí ê kiáⁿ, lí ê sim-pū, lóng tio̍h chhut tōa-chûn.
<sup>17</sup> Tī lí hia kìⁿ-ū jio̍k-thé ê oa̍h-mi̍h, chiū-sī pe-chiáu, cheng-siⁿ, kap it-chhè sô tī tōe-chiūⁿ ê thâng-thōa, lóng tio̍h tòa in chhut;  hō͘ in heng-ōng tī tōe-ni̍h, siⁿ-thòaⁿ chin-chōe.
<sup>18</sup> Tùi hit-tia̍p Ná-a kap i ê kiáⁿ, i ê bó͘, i ê sim-pū, lóng chhut-lâi.
<sup>19</sup> It-chhè ê cháu-siù, it-chhè ê thâng-thōa, it-chhè ê pe-chiáu, kìⁿ-nā tōe-chiūⁿ só͘ ū ê tōng-bu̍t, kok chiàu i ê cho̍k-lūi, ia̍h lóng chhut tōa-chûn.
<sup>20</sup> Ná-a ūi-tio̍h Iâ-hô-hoa khí chi̍t chō tôaⁿ;  tùi ta̍k-iūⁿ chheng-khì ê cheng-siⁿ, ta̍k-iūⁿ chheng-khì ê pe-chiáu, chhú lâi hiàn tī tôaⁿ-téng chòe sio-chè.
<sup>21</sup> Iâ-hô-hoa phīⁿ i ê phang-bī;  Iâ-hô-hoa sim-lāi chiū kóng, Góa bô koh in-ūi lâng ê iân-kò͘ chiù-chó͘ tōe, in-ūi lâng tùi sòe-hàn ê sî, sim só͘ siūⁿ chiū pháiⁿ; Góa bô beh chiàu Góa só͘ ū kiâⁿ-ê, koh bia̍t kok-chéng ê oa̍h-mi̍h.
<sup>22</sup> Tōe iáu tī-teh ê sî, chai-chèng siu-sêng, kôaⁿ joa̍h, tang-thiⁿ, hē-thiⁿ, ji̍t mî, lóng bô hioh.

</p></div></div><div class="p_outer"><div class="p_left"> <div class="chap">=== 創世記 · 第 9 章 ===</div><p>
<sup>1</sup> 上帝賜福挪亞，kap伊ê kiáⁿ，亦對in講，Lín tio̍h生湠chōe-chōe，充滿地上。
<sup>2</sup> 見若地上ê走獸，kap天裡ê鳥，lóng beh驚lín畏lín；連地上一切ê蟲thōa，kap海裡一切ê魚，lóng交付lín ê手。
<sup>3</sup> 見若活ê動物lóng做lín ê食物；chiah-ê一切我lóng hō͘ lín，親像hō͘ lín菜蔬一樣。
<sup>4</sup> 獨獨有活命ê肉，就是有kâⁿ血ê，lín m̄-thang食。
<sup>5</sup> 流lín ê血，就是流lín活命ê血ê罪，我beh討伊；我beh對各樣走獸討，亦beh對人ê手，以及ta̍k人兄弟ê手，來討人ê活命。
<sup>6</sup> 見若hō͘人流血ê，人也beh hō͘伊流血；因為上帝造人，是親像伊家己ê像。
<sup>7</sup> Lín tio̍h生湠chōe-chōe，tī地面上tio̍h興旺，加添真chōe。
<sup>8</sup> 上帝kā挪亞kap伊ê kiáⁿ講，
<sup>9</sup> 我，我kap lín以及lín ê後裔立我ê約；
<sup>10</sup> 亦kap hiah-ê kap lín tī-teh一切ê活物，就是kap lín tī-teh ê飛鳥、cheng-siⁿ，一切走獸；見若tùi大船出來地上一切ê走獸立約。
<sup>11</sup> 我kap lín立我ê約；見有肉體ê，無koh hō͘大水滅無，亦無koh有大水毀壞土地。
<sup>12</sup> 上帝講，我kap lín亦kap hiah-ê kap lín tī-teh ta̍k樣ê活物所立永世代ê約，是有記號。
<sup>13</sup> 我將我ê虹hē tī雲裡，thang做我kap地立約ê記號。
<sup>14</sup> 以後我hō͘雲起遮地ê時，beh有虹出現tī雲裡。
<sup>15</sup> 我就記念我kap lín以及ta̍k樣有肉體ê活物所立ê約，水無koh氾濫損壞一切有肉體ê物。
<sup>16</sup> 虹beh出現tī雲裡，我beh看伊，hō͘我記念上帝kap地上ta̍k樣有肉體ê活物所立永遠ê約。
<sup>17</sup> 上帝對挪亞講，這就是我kap地上一切有肉體ê物所立ê約ê記號。
<sup>18</sup> 挪亞ê kiáⁿ，出大船ê，就是閃，含，雅弗；含是迦南ê老父。
<sup>19</sup> Chí三個是挪亞ê kiáⁿ；tùi in遍滿全地。
<sup>20</sup> 挪亞起手做農夫，栽種葡萄園；
<sup>21</sup> lim hit-ê酒來醉，tī布棚內thǹg-theh-theh。
<sup>22</sup> 迦南ê老父，含，看in老父thǹg-theh，去外面kā in兩個兄弟講。
<sup>23</sup> 閃kap雅弗the̍h一領衫，掛tī in ê肩頭；倒退行來jia老父ê thǹg-theh；in ê面ǹg出，無看去老父ê thǹg-theh。
<sup>24</sup> 挪亞酒醉醒，chiah知第二kiáⁿ ê所做。
<sup>25</sup> 就講，	迦南tio̍h受咒詛；	伊beh做伊ê兄弟奴僕ê奴僕。Koh講，
<sup>26</sup> Tio̍h o-ló耶和華，閃ê上帝；	迦南做閃ê奴僕。
<sup>27</sup> 願上帝hō͘雅弗發展，	Hō͘伊tòa tī閃ê布棚；	迦南亦做伊ê奴僕。
<sup>28</sup> 大水了後挪亞iáu活三百五十年。
<sup>29</sup> 挪亞計共享受九百五十歲，chiah死。

</p></div><div class="p_right"><div class="chap">=== 創世記 · 第 9 章 ===</div><p>
<sup>1</sup> Siōng-tè sù-hok Ná-a, kap i ê kiáⁿ, ia̍h tùi in kóng, Lín tio̍h siⁿ-thòaⁿ chōe-chōe, chhiong-móa tōe-chiūⁿ.
<sup>2</sup> Kìⁿ-nā tōe-chiūⁿ ê cháu-siù, kap thiⁿ-ni̍h ê chiáu, lóng beh kiaⁿ lín ùi lín;  liân tōe-chiūⁿ it-chhè ê thâng-thōa, kap hái-ni̍h it-chhè ê hî, lóng kau-hù lín ê chhiú.
<sup>3</sup> Kìⁿ-nā oa̍h ê tōng-bu̍t lóng chòe lín ê chia̍h-mi̍h;  chiah-ê it-chhè Góa lóng hō͘ lín, chhin-chhiūⁿ hō͘ lín chhài-soe chi̍t-iūⁿ.
<sup>4</sup> To̍k-to̍k ū oa̍h-miā ê bah, chiū-sī ū kâⁿ-huih-ê, lín m̄-thang chia̍h.
<sup>5</sup> Lâu lín ê huih, chiū-sī lâu lín oa̍h-miā ê huih ê chōe, Góa beh thó-i;  Góa beh tùi kok-iūⁿ cháu-siù thó, ia̍h beh tùi lâng ê chhiú, í-ki̍p ta̍k-lâng hiaⁿ-tī ê chhiú, lâi thó lâng ê oa̍h-miā.
<sup>6</sup> Kìⁿ-nā hō͘ lâng lâu huih-ê, lâng iā beh hō͘ i lâu-huih;  in-ūi Siōng-tè chō lâng, sī chhin-chhiūⁿ I ka-kī ê siōng.
<sup>7</sup> Lín tio̍h siⁿ-thòaⁿ chōe-chōe, tī tōe-bīn-chiūⁿ tio̍h heng-ōng, ke-thiⁿ chin-chōe.
<sup>8</sup> Siōng-tè kā Ná-a kap i ê kiáⁿ kóng,
<sup>9</sup> Góa, Góa kap lín í-ki̍p lín ê hō͘-è li̍p Góa ê iok;
<sup>10</sup> ia̍h kap hiah ê kap lín tī-teh it-chhè ê oa̍h-mi̍h, chiū-sī kap lín tī-teh ê pe-chiáu, cheng-siⁿ, it-chhè cháu-siù;  kìⁿ-nā tùi tōa-chûn chhut-lâi tōe-chiūⁿ it-chhè ê cháu-siù li̍p-iok.
<sup>11</sup> Góa kap lín li̍p Góa ê iok;  kìⁿ ū jio̍k-thé ê, bô koh hō͘ tōa-chúi bia̍t-bô, ia̍h bô koh ū tōa-chúi húi-hoāi thó͘-tōe.
<sup>12</sup> Siōng-tè kóng, Góa kap lín ia̍h kap hiah-ê kap lín tī-teh ta̍k-iūⁿ ê oa̍h-mi̍h só͘ li̍p éng sè-tāi ê iok, sī ū kì-hō.
<sup>13</sup> Góa chiong Góa ê khēng hē tī hûn-ni̍h, thang chòe Góa kap tōe li̍p iok ê kì-hō.
<sup>14</sup> Í-āu Góa hō͘ hûn khí jia tōe ê sî, beh ū khēng chhut-hiān tī hûn-ni̍h.
<sup>15</sup> Góa chiū kì-liām Góa kap lín í-ki̍p ta̍k-iūⁿ ū jio̍k-thé ê oa̍h-mi̍h só͘ li̍p ê iok, chúi bô koh hoàn-lām sún-hoāi it-chhè ū jio̍k-thé ê mi̍h.
<sup>16</sup> Khēng beh chhut-hiān tī hûn-ni̍h, Góa beh khòaⁿ-i, hō͘ Góa kì-liām Siōng-tè kap tōe-chiūⁿ ta̍k-iūⁿ ū jio̍k-thé ê oa̍h-mi̍h só͘ li̍p éng-oán ê iok.
<sup>17</sup> Siōng-tè tùi Ná-a kóng, Che chiū-sī Góa kap tōe-chiūⁿ it-chhè ū jio̍k-thé ê mi̍h só͘ li̍p ê iok ê kì-hō.
<sup>18</sup> Ná-a ê kiáⁿ, chhut tōa-chûn-ê, chiū-sī Siám, Hâm, Ngá-hut; Hâm sī Ka-lâm ê lāu-pē.
<sup>19</sup> Chí saⁿ-ê sī Ná-a ê kiáⁿ;  tùi in piàn-móa choân-tōe.
<sup>20</sup> Ná-a khí-chhiú chòe lông-hu, chai-chèng phû-tô-hn̂g;
<sup>21</sup> lim hit ê chiú lâi chùi, tī pò͘-pîⁿ-lāi thǹg-pak-theh.
<sup>22</sup> Ka-lâm ê lāu-pē, Hâm, khòaⁿ in lāu-pē thǹg-theh, khì gōa-bīn kā in nn̄g ê hiaⁿ-tī kóng.
<sup>23</sup> Siám kap Ngá-hut the̍h chi̍t niá saⁿ, khòa tī in ê keng-thâu;  tò-thè kiâⁿ lâi jia lāu-pē ê thǹg-theh;  in ê bīn ǹg-chhut, bô khòaⁿ-khì lāu-pē ê thǹg-theh.
<sup>24</sup> Ná-a chiú-chùi chhíⁿ, chiah chai tē jī-kiáⁿ ê só͘-chòe.
<sup>25</sup> Chiū kóng, 	Ka-lâm tio̍h siū chiù-chó͘;	I beh chòe i ê hiaⁿ-tī lô͘-po̍k ê lô͘-po̍k.Koh kóng,
<sup>26</sup> Tio̍h o-ló Iâ-hô-hoa, Siám ê Siōng-tè;	Ka-lâm chòe Siám ê lô͘-po̍k.
<sup>27</sup> Goān Siōng-tè hō͘ Ngá-hut hoat-tián,	Hō͘ i tòa tī Siám ê pò͘-pîⁿ;	Ka-lâm ia̍h chòe i ê lô͘-po̍k.
<sup>28</sup> Tōa-chúi liáu-āu Ná-a iáu oa̍h saⁿ-pah gō͘-cha̍p nî.
<sup>29</sup> Ná-a kè-kiōng hióng-siū káu-pah gō͘-cha̍p hè, chiah sí.

</p></div></div><div class="p_outer"><div class="p_left"> <div class="chap">=== 創世記 · 第 10 章 ===</div><p>
<sup>1</sup> 挪亞ê kiáⁿ閃、含、雅弗ê世系記tī下底：大水以後，in有生kiáⁿ。
<sup>2</sup> 雅弗ê kiáⁿ；Khó-bia̍t、Má-kok、Má-tāi、Ngá-oân、Thó͘-pat、Bí-siat、Thé-la̍h。
<sup>3</sup> Khó-bia̍t ê kiáⁿ：A-si̍t-ki-ná、Lī-hoat、Tô-ka-má。
<sup>4</sup> Ngá-oân ê kiáⁿ：Í-lī-sa、Tāi-sit、Ki-tí人、To-tan人。
<sup>5</sup> Chiah-ê人ê後裔，將ta̍k國ê地土、海嶼，分開khiā起，各照伊ê腔口，照in ê宗族，照in ê邦國。
<sup>6</sup> 含ê kiáⁿ：Kó͘-si̍t，Be̍k-se-im，Hut、Ka-lâm。
<sup>7</sup> Kó͘-si̍t ê kiáⁿ：Se-pa、Hap-hui-la̍h、Sat-hut-tha、La̍h-má、Sat-hut-thê-ka。La̍h-má ê kiáⁿ：Sī-pa、Tí-tàn。
<sup>8</sup> Kó͘-si̍t亦生Lêng-lio̍k，伊做世上英雄ê起頭。
<sup>9</sup> 伊tī耶和華ê面前是一個英雄phah獵ê；所以人講，親像Lêng-lio̍k tī耶和華ê面前，是一個英雄phah獵ê。
<sup>10</sup> 伊ê國ê起頭，就是Pa-pia̍t、Í-le̍k、A-kah、Kah-nî，tī Sī-ná ê地。
<sup>11</sup> 伊tùi-hia出來，去亞述，起造尼尼微、Lí-hô-pek-i-ní、Ka-la̍h，
<sup>12</sup> 以及尼尼微Ka-la̍h中間ê Lī-sián；這就是hit-ê大城。
<sup>13</sup> Be̍k-se人生Lō͘-teng人、A-ná-bí人、Lī-hap人、Ná-hut-thó͘人；
<sup>14</sup> Phàⁿ-su-ló͘人、Ka-su-ló͘人(tùi in出腓利士人) 、Ka-hui-thok人。
<sup>15</sup> 迦南生大kiáⁿ Se-tùn kap Hek；
<sup>16</sup> 以及Iâ-pò͘-su人、A-mô͘-lī人、Kek-ka-sat人；
<sup>17</sup> Hi-bí人、A-ki人、Se-nî人；
<sup>18</sup> A-óa-tí人、Sé-má-lí人，Hap-boa̍t人；後來迦南chiah-ê族分散。
<sup>19</sup> 迦南ê境界是tùi Se-tùn ǹg Ki-la̍h-ní ê路，到Ka-sat；koh ǹg所多瑪、蛾摩拉、Ap-má、Sé-phian ê路，到La̍h-sa。
<sup>20</sup> 這就是含ê後裔，各照in ê宗族，in ê腔口，tī in ê地土，in ê邦國。
<sup>21</sup> 雅弗ê兄閃，做Hi-pek全族ê祖，亦生kiáⁿ。
<sup>22</sup> 閃ê kiáⁿ：Í-lân、A-su̍t、A-hoat-sat、Lō͘-tek、A-lân。
<sup>23</sup> A-lân ê kiáⁿ：O͘-su、Hō͘-le̍k、Ki-thiap，Má-si。
<sup>24</sup> A-hoat-sat生Sa-la̍h；Sa-la̍h生Hi-pek。
<sup>25</sup> Hi-pek生兩個kiáⁿ；一個名叫Hoat-le̍k，因為tī伊hit時地就分界；Hoat-le̍k ê小弟名叫Iok-tan。
<sup>26</sup> Iok-tan生A-mô͘-tap、Sa-lia̍t、Hap-sat-má-hui、Iâ-la̍h；
<sup>27</sup> Hap-to-lân、O͘-sat、Tek-la̍h；
<sup>28</sup> Gô-pa-lō͘、A-pí-má-lī、Sī-pa；
<sup>29</sup> O-húi、Hap-hui-la̍h、Iok-pa；chiah-ê lóng是Iok-tan ê kiáⁿ。
<sup>30</sup> In所khiā起ê地方是tùi Bí-sa到Se-hoat東勢ê山。
<sup>31</sup> 這就是閃ê kiaⁿ孫，各照in ê宗族，in ê腔口，tī in ê土地，照in ê邦國。
<sup>32</sup> Chiah-ê lóng是挪亞ê kiáⁿ ê宗族，各照in ê世系，in ê邦國；大水以後，in tī地上分做邦國。

</p></div><div class="p_right"><div class="chap">=== 創世記 · 第 10 章 ===</div><p>
<sup>1</sup> Ná-a ê kiáⁿ Siám, Hâm, Ngá-hut ê sè-hē kì tī ē-tóe.  Tōa-chúi í-āu, in ū siⁿ kiáⁿ.
<sup>2</sup> Ngá-hut ê kiáⁿ; Khó-bia̍t, Má-kok, Má-tāi, Ngá-oân, Thó͘-pat, Bí-siat, Thé-la̍h.
<sup>3</sup> Khó-bia̍t ê kiáⁿ; A-si̍t-ki-ná, Lī-hoat, Tô-ka-má.
<sup>4</sup> Ngá-oân ê kiáⁿ; Í-lī-sa, Tāi-sit, Ki-tí lâng, To-tan lâng.
<sup>5</sup> Chiah ê lâng ê hō͘-è, chiong ta̍k-kok ê tōe-thó͘, hái-sū, pun-khui khiā-khí, kok chiàu i ê khiuⁿ-kháu, chiàu in ê chong-cho̍k, chiàu in ê pang-kok.
<sup>6</sup> Hâm ê kiáⁿ;  Kó͘-si̍t, Be̍k-se-im, Hut, Ka-lâm.
<sup>7</sup> Kó͘-si̍t ê kiáⁿ; Se-pa, Hap-hui-la̍h, Sat-hut-tha, La̍h-má, Sat-hut-thê-ka.  La̍h-má ê kiáⁿ; Sī-pa, Tí-tàn.
<sup>8</sup> Kó͘-si̍t ia̍h siⁿ Lêng-lio̍k;  i chòe sè-chiūⁿ eng-hiông ê khí-thâu.
<sup>9</sup> I tī Iâ-hô-hoa ê bīn-chêng sī chi̍t ê eng-hiông phah-la̍h-ê;  só͘-í lâng kóng, Chhin-chhiūⁿ Lêng-lio̍k tī Iâ-hô-hoa ê bīn-chêng, sī chi̍t ê eng-hiông phah-la̍h-ê.
<sup>10</sup> I ê kok ê khí-thâu, chiū-sī Pa-pia̍t, Í-le̍k, A-kah, Kah-nî, tī Sī-ná ê tōe.
<sup>11</sup> I tùi-hia chhut-lâi, khì A-su̍t, khí-chō Nî-nî-bî, Lí-hô-pek-i-ní, Ka-la̍h,
<sup>12</sup> í-ki̍p Nî-nî-bî Ka-la̍h tiong-kan ê Lī-sián;  che chiū-sī hit ê tōa-siâⁿ.
<sup>13</sup> Be̍k-se lâng siⁿ Lō͘-teng lâng, A-ná-bí lâng, Lī-hap lâng, Ná-hut-thó͘ lâng;
<sup>14</sup> Phàⁿ-su-ló͘ lâng, Ka-su-ló͘ lâng, (tùi in chhut Hui-lī-sū lâng), Ka-hui-thok lâng.
<sup>15</sup> Ka-lâm siⁿ tōa-kiáⁿ Se-tùn kap Hek;
<sup>16</sup> í-ki̍p Iâ-pò͘-su lâng, A-mô͘-lī lâng, Kek-ka-sat lâng;
<sup>17</sup> Hi-bí lâng, A-ki lâng, Se-nî lâng;
<sup>18</sup> A-óa-tí lâng, Sé-má-lí lâng, Hap-boa̍t lâng;  āu-lâi Ka-lâm chiah ê cho̍k hun-sòaⁿ.
<sup>19</sup> Ka-lâm ê kéng-kài sī tùi Se-tùn ǹg Ki-la̍h-ní ê lō͘, kàu Ka-sat;  koh ǹg Só͘-to-má, Gô-mô͘-la̍h, Ap-má, Sé-phian ê lō͘, kàu La̍h-sa.
<sup>20</sup> Che chiū-sī Hâm ê hō͘-è, kok chiàu in ê chong-cho̍k, in ê khiuⁿ-kháu, tī in ê tōe-thó͘, in ê pang-kok.
<sup>21</sup> Ngá-hut ê hiaⁿ Siám, chòe Hi-pek choân-cho̍k ê chó͘, ia̍h siⁿ-kiáⁿ.
<sup>22</sup> Siám ê kiáⁿ; Í-lân, A-su̍t, A-hoat-sat, Lō͘-tek, A-lân.
<sup>23</sup> A-lân ê kiáⁿ; O͘-su, Hō͘-le̍k, Ki-thiap, Má-si.
<sup>24</sup> A-hoat-sat siⁿ Sa-la̍h;  Sa-la̍h siⁿ Hi-pek.
<sup>25</sup> Hi-pek siⁿ nn̄g ê kiáⁿ;  chi̍t-ê miâ-kiò Hoat-le̍k, in-ūi tī i hit-sî tōe chiū hun-kài;  Hoat-le̍k ê sió-tī miâ-kiò Iok-tan.
<sup>26</sup> Iok-tan siⁿ A-mô͘-tap, Sa-lia̍t, Hap-sat-má-hui, Iâ-la̍h;
<sup>27</sup> Hap-to-lân, O͘-sat, Tek-la̍h;
<sup>28</sup> Gô-pa-lō͘, A-pí-má-lī, Sī-pa;
<sup>29</sup> O-húi, Hap-hui-la̍h, Iok-pa;  chiah-ê lóng sī Iok-tan ê kiáⁿ.
<sup>30</sup> In só͘ khiā-khí ê tōe-hng sī tùi Bí-sa kàu Se-hoat tang-sì ê soaⁿ.
<sup>31</sup> Che chiū-sī Siám ê kiáⁿ-sun, kok chiàu in ê chong-cho̍k, in ê khiuⁿ-kháu, tī in ê thó͘-tōe, chiàu in ê pang-kok.
<sup>32</sup> Chiah-ê lóng sī Ná-a ê kiáⁿ ê chong-cho̍k, kok chiàu in ê sè-hē, in ê pang-kok;  tōa-chúi í-āu, in tī tōe-chiūⁿ pun-chòe pang-kok.

</p></div></div><div class="p_outer"><div class="p_left"> <div class="chap">=== 創世記 · 第 11 章 ===</div><p>
<sup>1</sup> Hit時天下ê口音、言語，lóng一樣。
<sup>2</sup> In徙去東勢ê時chūn，tī Sī-ná地tú-tio̍h一片ê平洋，就tòa tī-hia。
<sup>3</sup> In大家參詳講，來ah，咱tio̍h做磚，燒hō͘伊熟。In有磚thang替石，koh有石油thang替灰土。
<sup>4</sup> Koh講，來ah，咱tio̍h起城kap塔，塔頂抵天，為咱立一個名，免得咱四散tī全地。
<sup>5</sup> 耶和華降臨，beh看世間人所起ê城kap塔。
<sup>6</sup> 耶和華講，看ah，chiah-ê百姓lóng合一，言語亦一樣；現今已經起手做chit-ê事；以後in所beh做ê，無一項能禁止。
<sup>7</sup> 來ah，咱落來去，tī-hia phah亂in ê口音，hō͘ in ê言語大家bōe相通。
<sup>8</sup> Tùi án-ni，耶和華hō͘ in tùi-hia四散tī全地；in就停工，無起hit-ê城。
<sup>9</sup> 所以hit-ê城名叫巴別，因為耶和華tī-hia phah亂天下ê言語；耶和華hō͘人tùi-hia四散tī全地上。
<sup>10</sup> 閃ê世系記tī下底：閃一百歲，大水以後兩年生A-hoat-sat。
<sup>11</sup> 閃生A-hoat-sat了後，iáu活五百年，koh有生kiáⁿ cha-bó͘-kiáⁿ。
<sup>12</sup> A-hoat-sat三十五歲生Sa-la̍h。
<sup>13</sup> A-hoat-sat生Sa-la̍h了後，iáu活四百連三年，koh有生kiáⁿ cha-bó͘-kiáⁿ。
<sup>14</sup> Sa-la̍h三十歲生Hi-pek。
<sup>15</sup> Sa-la̍h生Hi-pek了後，iáu活四百連三年，koh有生kiáⁿ cha-bó͘-kiáⁿ。
<sup>16</sup> Hi-pek三十四歲生Hoat-le̍k。
<sup>17</sup> Hi-pek生Hoat-le̍k了後，iáu活四百三十年，koh有生kiáⁿ cha-bó͘-kiáⁿ。
<sup>18</sup> Hoat-le̍k三十歲生La̍h-ngô͘。
<sup>19</sup> Hoat-le̍k生La̍h-ngô͘了後，iáu活兩百連九年，koh有生kiáⁿ cha-bó͘-kiáⁿ。
<sup>20</sup> La̍h-ngô͘三十二歲生Se-lo̍k。
<sup>21</sup> La̍h-ngô͘生Se-lo̍k了後，iáu活兩百連七年，koh有生kiáⁿ cha-bó͘-kiáⁿ。
<sup>22</sup> Se-lo̍k三十歲生Ná-ho̍k。
<sup>23</sup> Se-lo̍k生Ná-ho̍k了後，iáu活兩百年，koh有生kiáⁿ cha-bó͘-kiáⁿ。
<sup>24</sup> Ná-ho̍k二十九歲生Tha-la̍h。
<sup>25</sup> Ná-ho̍k生Tha-la̍h了後，iáu活一百十九年，koh有生kiáⁿ cha-bó͘-kiáⁿ。
<sup>26</sup> Tha-la̍h七十歲生亞伯蘭、Ná-ho̍k、哈蘭。
<sup>27</sup> Tha-la̍h ê世系記tī下底：Tha-la̍h生亞伯蘭、Ná-ho̍k、哈蘭；哈蘭生羅得。
<sup>28</sup> 哈蘭死tī伊ê老父Tha-la̍h ê面前，tī伊ê本地Ka-le̍k-tí ê Jíⁿ城。
<sup>29</sup> 亞伯蘭、Ná-ho̍k，各有娶bó͘。亞伯蘭ê bó͘名叫撒萊；Ná-ho̍k ê bó͘名叫Bi̍t-ka，是哈蘭ê cha-bó͘-kiáⁿ；哈蘭是Bi̍t-ka ê老父，亦是Í-sū-ka ê老父。
<sup>30</sup> 撒萊無懷孕，無kiáⁿ。
<sup>31</sup> Tha-la̍h chhōa伊ê kiáⁿ亞伯蘭，kap伊ê孫羅得，就是哈蘭ê kiáⁿ，以及伊ê新婦撒萊，就是伊ê kiáⁿ亞伯蘭ê bó͘，in相kap出Ka-le̍k-tí ê Jíⁿ城；beh去迦南地；in到哈蘭就tòa tī-hia。
<sup>32</sup> Tha-la̍h享受兩百連五歲；Tha-la̍h死tī哈蘭。

</p></div><div class="p_right"><div class="chap">=== 創世記 · 第 11 章 ===</div><p>
<sup>1</sup> Hit-sî thiⁿ-ē ê kháu-im, giân-gú, lóng chi̍t-iūⁿ.
<sup>2</sup> In sóa-khì tang-sì ê sî-chūn, tī Sī-ná tōe tú-tio̍h chi̍t-phiàn ê pîⁿ-iûⁿ, chiū tòa tī-hia.
<sup>3</sup> In tāi-ke chham-siông kóng, Lâi ah, lán tio̍h chòe chng, sio hō͘ i se̍k.  In ū chng thang thòe chio̍h, koh ū chio̍h-iû thang thòe he-thô͘.
<sup>4</sup> Koh kóng, Lâi ah, lán tio̍h khí siâⁿ kap thah, thah-téng tú-thiⁿ, ūi lán li̍p chi̍t ê miâ, bián-tit lán sì-sòaⁿ tī choân-tōe.
<sup>5</sup> Iâ-hô-hoa kàng-lîm, beh khòaⁿ sè-kan lâng só͘ khí ê siâⁿ kap thah.
<sup>6</sup> Iâ-hô-hoa kóng, Khòaⁿ ah, chiah ê peh-sìⁿ lóng ha̍p-it, giân-gú ia̍h chi̍t-iūⁿ;  hiān-kim í-keng khí-chhiú chòe chit ê sū;  í-āu in só͘ beh chòe ê, bô chi̍t-hāng ōe kìm-chí.
<sup>7</sup> Lâi ah, lán lo̍h-lâi-khì, tī-hia phah-loān in ê kháu-im, hō͘ in ê giân-gú tāi-ke bōe siong-thong.
<sup>8</sup> Tùi án-ni, Iâ-hô-hoa hō͘ in tùi-hia sì-sòaⁿ tī choân-tōe;  in chiū thêng-kang, bô khí hit ê siâⁿ.
<sup>9</sup> Só͘-í hit ê siâⁿ miâ-kiò Pa-pia̍t, in-ūi Iâ-hô-hoa tī-hia phah-loān thiⁿ-ē ê giân-gú;  Iâ-hô-hoa hō͘ lâng tùi-hia sì-sòaⁿ tī choân-tōe-chiūⁿ.
<sup>10</sup> Siám ê sè-hē kì tī ē-tóe.  Siám chi̍t-pah hè, tōa-chúi í-āu nn̄g-nî siⁿ A-hoat-sat.
<sup>11</sup> Siám siⁿ A-hoat-sat liáu-āu, iáu oa̍h gō͘-pah nî, koh ū siⁿ kiáⁿ cha-bó͘-kiáⁿ.
<sup>12</sup> A-hoat-sat saⁿ-cha̍p gō͘ hè siⁿ Sa-la̍h.
<sup>13</sup> A-hoat-sat siⁿ Sa-la̍h liáu-āu, iáu oa̍h sì-pah liân saⁿ nî, koh ū siⁿ kiáⁿ cha-bó͘-kiáⁿ.
<sup>14</sup> Sa-la̍h saⁿ-cha̍p hè siⁿ Hi-pek.
<sup>15</sup> Sa-la̍h siⁿ Hi-pek liáu-āu, iáu oa̍h sì-pah liân saⁿ nî, koh ū siⁿ kiáⁿ cha-bó͘-kiáⁿ.
<sup>16</sup> Hi-pek saⁿ-cha̍p-sì hè siⁿ Hoat-le̍k .
<sup>17</sup> Hi-pek siⁿ Hoat-le̍k liáu-āu, iáu oa̍h sì-pah saⁿ-cha̍p nî, koh ū siⁿ kiáⁿ cha-bó͘-kiáⁿ.
<sup>18</sup> Hoat-le̍k saⁿ-cha̍p hè siⁿ La̍h-ngô͘.
<sup>19</sup> Hoat-le̍k siⁿ La̍h-ngô͘ liáu-āu, iáu oa̍h nn̄g-pah liân káu nî, koh ū siⁿ kiáⁿ cha-bó͘-kiáⁿ.
<sup>20</sup> La̍h-ngô͘ saⁿ-cha̍p jī hè siⁿ Se-lo̍k.
<sup>21</sup> La̍h-ngô͘ siⁿ Se-lo̍k liáu-āu, iáu oa̍h nn̄g-pah liân chhit nî, koh ū siⁿ kiáⁿ cha-bó͘-kiáⁿ.
<sup>22</sup> Se-lo̍k saⁿ-cha̍p hè siⁿ Ná-ho̍k.
<sup>23</sup> Se-lo̍k siⁿ Ná-ho̍k liáu-āu, iáu oa̍h nn̄g-pah nî, koh ū siⁿ kiáⁿ cha-bó͘-kiáⁿ.
<sup>24</sup> Ná-ho̍k jī-cha̍p káu hè siⁿ Tha-la̍h.
<sup>25</sup> Ná-ho̍k siⁿ Tha-la̍h liáu-āu, iáu oa̍h chi̍t-pah cha̍p-káu nî, koh ū siⁿ kiáⁿ cha-bó͘-kiáⁿ.
<sup>26</sup> Tha-la̍h chhit-cha̍p hè siⁿ A-pek-lân, Ná-ho̍k, Hap-lân.
<sup>27</sup> Tha-la̍h ê sè-hē kì tī ē-tóe.  Tha-la̍h siⁿ A-pek-lân, Ná-ho̍k, Hap-lân;  Hap-lân siⁿ Lô-tek.
<sup>28</sup> Hap-lân sí tī i ê lāu-pē Tha-la̍h ê bīn-chêng, tī i ê pún-tōe Ka-le̍k-tí ê Jíⁿ siâⁿ.
<sup>29</sup> A-pek-lân, Ná-ho̍k, kok ū chhōa-bó͘.  A-pek-lân ê bó͘ miâ kiò Sat-lāi;  Ná-ho̍k ê bó͘ miâ-kiò Bi̍t-ka, sī Hap-lân ê cha-bó͘-kiáⁿ;  Hap-lân sī Bi̍t-ka ê lāu-pē, ia̍h sī Í-sū-ka ê lāu-pē.
<sup>30</sup> Sat-lāi bô hoâi-īn, bô kiáⁿ.
<sup>31</sup> Tha-la̍h chhōa i ê kiáⁿ A-pek-lân, kap i ê sun Lô-tek, chiū-sī Hap-lân ê kiáⁿ, í-ki̍p i ê sim-pū Sat-lāi, chiū-sī i ê kiáⁿ A-pek-lân ê bó͘, in saⁿ-kap chhut Ka-le̍k-tí ê Jíⁿ siâⁿ;  beh khì Ka-lâm tōe;  in kàu Hap-lân chiū tòa tī-hia.
<sup>32</sup> Tha-la̍h hióng-siū nn̄g-pah liân gō͘ hè;  Tha-la̍h sí tī Hap-lân.

</p></div></div><div class="p_outer"><div class="p_left"> <div class="chap">=== 創世記 · 第 12 章 ===</div><p>
<sup>1</sup> 耶和華對亞伯蘭講，你tio̍h離開本地、本族，老父ê家，去我所beh指示你ê地。
<sup>2</sup> 我beh hō͘你成做大國，我beh賜福你，hō͘你ê名做大，你亦beh hō͘人得tio̍h福氣；
<sup>3</sup> 祝福你ê，我beh賜福hō͘ in；咒詛你ê，我beh責罰伊；地上萬族beh因為你得tio̍h福氣。
<sup>4</sup> 亞伯蘭照耶和華吩咐ê話，就去；羅得亦kap伊去。亞伯蘭出哈蘭ê時七十五歲。
<sup>5</sup> 亞伯蘭帶伊ê bó͘撒萊，kap伊ê姪á羅得；以及in tī哈蘭所積聚ê財物，所得tio̍h ê人額；in就出去，beh去迦南地；in就到迦南地。
<sup>6</sup> 亞伯蘭經過hit-ê地，到tī示劍ê所在，到Mô͘-lí ê橡樹；hit時迦南族iáu teh tòa。
<sup>7</sup> 耶和華對亞伯蘭出現講，我beh將chit-ê地方賞賜你ê後裔；伊就tī-hia為tio̍h tùi伊出現ê耶和華起一座壇。
<sup>8</sup> Tùi hia伊徙到Pek-te̍k-lī東勢ê山，搭布棚；西勢是Pek-te̍k-lī，東勢是Ai；tī-hia為tio̍h耶和華起一座壇，求叫耶和華ê名。
<sup>9</sup> 亞伯蘭漸漸徙去南勢ê地。
<sup>10</sup> Hit-ê地tú-tio̍h飢荒，亞伯蘭落去埃及，beh tī-hia暫時khiā起；因為hit-ê地飢荒真大。
<sup>11</sup> 將近入埃及，就對伊ê bó͘撒萊講，我知你是面貌好看ê婦人人；
<sup>12</sup> 埃及人看見你ê時beh講，Chit-ê是伊ê bó͘，in beh thâi死我，來留你活teh。
<sup>13</sup> 求你tio̍h講，你是我ê小妹，hō͘我因為你得tio̍h平安；我ê性命亦對你來得tio̍h活。
<sup>14</sup> 亞伯蘭到埃及ê時，埃及人看見hit-ê婦人人極其súi。
<sup>15</sup> 法老ê人臣看見伊，就對法老o-ló伊；hit-ê婦人人就hō͘人tòa伊入法老ê王宮。
<sup>16</sup> 法老因為chit-ê婦人人就好款待亞伯蘭；亞伯蘭就得tio̍h羊、牛、公ê驢、奴僕、女婢、母ê驢，以及駱駝。
<sup>17</sup> 耶和華因為亞伯蘭ê bó͘撒萊ê緣故，降大災禍tī法老kap伊全家。
<sup>18</sup> 法老就叫亞伯蘭來講，你對我所做ê是甚麼事？啥事無kā我講伊是你ê bó͘？
<sup>19</sup> 啥事稱伊做小妹？致到我將伊娶來做我ê bó͘；taⁿ你ê bó͘ tī-chia，thang chhōa伊，做你去。
<sup>20</sup> Tùi hit-tia̍p法老為tio̍h伊來吩咐人；in就將伊kap伊ê bó͘ kap伊所有ê，lóng送伊去。

</p></div><div class="p_right"><div class="chap">=== 創世記 · 第 12 章 ===</div><p>
<sup>1</sup> Iâ-hô-hoa tùi A-pek-lân kóng, Lí tio̍h lī-khui pún-tōe, pún-cho̍k, lāu-pē ê ke, khì Góa só͘ beh chí-sī lí ê tōe.
<sup>2</sup> Góa beh hō͘ lí chiâⁿ-chòe tōa-kok, Góa beh sù-hok lí, hō͘ lí ê miâ chòe tōa, lí ia̍h beh hō͘ lâng tit-tio̍h hok-khì;
<sup>3</sup> chiok-hok lí-ê, Góa beh sù-hok hō͘ in;  chiù-chó͘ lí-ê, Góa beh chek-hoa̍t i;  tōe-chiūⁿ bān-cho̍k beh in-ūi lí tit-tio̍h hok-khì.
<sup>4</sup> A-pek-lân chiàu Iâ-hô-hoa hoan-hù ê ōe, chiū khì;  Lô-tek ia̍h kap i khì.  A-pek-lân chhut Hap-lân ê sî chhit-cha̍p-gō͘ hè.
<sup>5</sup> A-pek-lân tòa i ê bó͘ Sat-lāi, kap i ê ti̍t-á Lô-tek;  í-ki̍p in tī Hap-lân só͘ chek-chū ê châi-bu̍t, só͘ tit-tio̍h ê lâng-gia̍h;  in chiū chhut-khì, beh khì Ka-lâm tōe;  in chiū kàu Ka-lâm tōe.
<sup>6</sup> A-pek-lân keng-kè hit ê tōe, kàu tī Sī-kiàm ê só͘-chāi, kàu Mô͘-lí ê siōng-chhiū;  hit-sî Ka-lâm cho̍k iáu teh tòa.
<sup>7</sup> Iâ-hô-hoa tùi A-pek-lân chhut-hiān kóng, Góa beh chiong chit ê tōe-hng siúⁿ-sù lí ê hō͘-è;  i chiū tī-hia ūi-tio̍h tùi i chhut-hiān ê Iâ-hô-hoa khí chi̍t chō tôaⁿ.
<sup>8</sup> Tùi hia i sóa kàu Pek-te̍k-lī tang-sì ê soaⁿ, tah pò͘-pîⁿ;  sai-sì sī Pek-te̍k-lī, tang-sì sī Ai;  tī-hia ūi-tio̍h Iâ-hô-hoa khí chi̍t chō tôaⁿ, kiû-kiò Iâ-hô-hoa ê miâ.
<sup>9</sup> A-pek-lân chiām-chiām sóa-khì lâm-sì ê tōe.
<sup>10</sup> Hit ê tōe tú-tio̍h ki-hng, A-pek-lân lo̍h-khì Ai-ki̍p, beh tī-hia chiām-sî khiā-khí;  in-ūi hit ê tōe ki-hng chin tōa.
<sup>11</sup> Chiong-kūn ji̍p Ai-ki̍p, chiū tùi i ê bó͘ Sat-lāi kóng, Góa chai lí sī bīn-māu hó-khòaⁿ ê hū-jîn-lâng;
<sup>12</sup> Ai-ki̍p lâng khòaⁿ-kìⁿ lí ê sî beh kóng, Chit-ê sī i ê bó͘, in beh thâi-sí góa, lâi lâu lí oa̍h-teh.
<sup>13</sup> Kiû lí tio̍h kóng, lí sī góa ê sió-bē, hō͘ góa in-ūi lí tit-tio̍h pêng-an;  góa ê sìⁿ-miā ia̍h tùi lí lâi tit-tio̍h oa̍h.
<sup>14</sup> A-pek-lân kàu Ai-ki̍p ê sî, Ai-ki̍p lâng khòaⁿ-kìⁿ hit ê hū-jîn-lâng ke̍k-kî súi.
<sup>15</sup> Hoat-ló ê jîn-sîn khòaⁿ-kìⁿ i, chiū tùi Hoat-ló o-ló i;  hit ê hū-jîn-lâng chiū hō͘ lâng tòa i ji̍p Hoat-ló ê ông-kiong.
<sup>16</sup> Hoat-ló in-ūi chit ê hū-jîn-lâng chiū hó khoán-thāi A-pek-lân;  A-pek-lân chiū tit-tio̍h iûⁿ, gû, kang ê lû, lô͘-po̍k, lú-pī, bú ê lû, í-ki̍p lo̍k-tô.
<sup>17</sup> Iâ-hô-hoa in-ūi A-pek-lân ê bó͘ Sat-lāi ê iân-kò͘, kàng tōa chai-ē tī Hoat-ló kap i choân-ke.
<sup>18</sup> Hoat-ló chiū kiò A-pek-lân lâi kóng, Lí tùi góa só͘-chòe-ê sī sím-mi̍h sū?  siáⁿ-sū bô kā góa kóng i sī lí ê bó͘?
<sup>19</sup> Siáⁿ-sū chheng i chòe sió-bē? tì-kàu góa chiong i chhōa lâi chòe góa ê bó͘; taⁿ lí ê bó͘ tī-chia, thang chhōa i, chòe lí khì.
<sup>20</sup> Tùi hit-tia̍p Hoat-ló ūi-tio̍h i lâi hoan-hù lâng;  in chiū chiong i kap i ê bó͘ kap i só͘-ū-ê, lóng sàng i khì.

</p></div></div><div class="p_outer"><div class="p_left"> <div class="chap">=== 創世記 · 第 13 章 ===</div><p>
<sup>1</sup> 亞伯蘭tùi埃及上去，伊kap伊ê bó͘ kap伊所有ê，連羅得，lóng去南地。
<sup>2</sup> 亞伯蘭ê牛、銀、金真chōe。
<sup>3</sup> 伊tùi南地漸漸去Pek-te̍k-lī，到Pek-te̍k-lī kap Ai ê中間，早前搭布棚ê所在；
<sup>4</sup> 到伊起頭起壇ê所在；亞伯蘭tī-hia求叫耶和華ê名。
<sup>5</sup> Kap亞伯蘭同行ê羅得亦有羊群、牛群、布棚。
<sup>6</sup> Hit-ê地就bōe容允得in相kap khiā；因為in ê財物chōe，in chiah bōe會相kap khiā。
<sup>7</sup> 亞伯蘭ê牧者kap羅得ê牧者相爭；當時迦南人kap Pí-lī-sé人tī hit-ê地khiā起。
<sup>8</sup> 亞伯蘭kā羅得講，你我m̄-thang冤家，你ê牧者kap我ê牧者亦m̄-thang冤家；因為咱是骨肉ê 親。
<sup>9</sup> 全地kiám無tī你ê目睭前mah？請你離開我；你tò-pêng，我就chiàⁿ-pêng；你chiàⁿ-pêng，我就tò-pêng。
<sup>10</sup> 羅得kia̍h目看約旦河一遍ê平洋，直到Só-jíⁿ ê路，lóng真潤澤；hit-ê地tī耶和華未滅所多瑪蛾摩拉以前，親像耶和華ê園，亦親像埃及ê地。
<sup>11</sup> Tùi án-ni羅得揀約旦河一遍ê平洋，遷徙去東勢；in就大家分開。
<sup>12</sup> 亞伯蘭khiā起迦南地，羅得khiā起平洋chiah-ê城；徙伊ê布棚到所多瑪。
<sup>13</sup> 所多瑪人極pháiⁿ，大大得罪耶和華。
<sup>14</sup> 羅得離別了後，耶和華對亞伯蘭講，你kia̍h目，tùi你所tiàm ê所在，ǹg東西南北來看；
<sup>15</sup> 因為你所看見一切ê地，我lóng beh hō͘你，kap你ê後裔，直到永遠。
<sup>16</sup> 我亦beh hō͘你ê後裔親像地上ê土砂；人若能算地上ê土砂，chiah能算你ê後裔。
<sup>17</sup> 你起來遍行chit-ê地ê橫直，因為我beh將chit-ê地hō͘你。
<sup>18</sup> 亞伯蘭就搬徙布棚到Hi-pek-lûn，óa Bān-lī hiah-ê橡樹khiā起；tī-hia為耶和華起一座壇。

</p></div><div class="p_right"><div class="chap">=== 創世記 · 第 13 章 ===</div><p>
<sup>1</sup> A-pek-lân tùi Ai-ki̍p chiūⁿ-khì, i kap i ê bó͘ kap i só͘-ū-ê, liân Lô-tek, lóng khì Lâm-tōe.
<sup>2</sup> A-pek-lân ê gû, gûn, kim chin-chōe.
<sup>3</sup> I tùi Lâm-tōe chiām-chiām khì Pek-te̍k-lī, kàu Pek-te̍k-lī kap Ai ê tiong-kan, chá-chêng tah pò͘-pîⁿ ê só͘-chāi;
<sup>4</sup> kàu i khí-thâu khí tôaⁿ ê só͘-chāi;  A-pek-lân tī-hia kiû-kiò Iâ-hô-hoa ê miâ.
<sup>5</sup> Kap A-pek-lân tâng kiâⁿ ê Lô-tek ia̍h ū iûⁿ-kûn, gû-kûn, pò͘-pîⁿ.
<sup>6</sup> Hit ê tōe chiū bōe iông-ún-tit in saⁿ-kap khiā;  in-ūi in ê châi-bu̍t chōe, in chiah bōe-ōe saⁿ-kap khiā.
<sup>7</sup> A-pek-lân ê bo̍k-chiá kap Lô-tek ê bo̍k-chiá saⁿ-chiⁿ;  tng-sî Ka-lâm lâng kap Pí-lī-sé lâng tī hit ê tōe khiā-khí.
<sup>8</sup> A-pek-lân kā Lô-tek kóng, Lí góa m̄-thang oan-ke, lí ê bo̍k-chiá kap góa ê bo̍k-chiá ia̍h m̄-thang oan-ke;  in-ūi lán sī kut-jio̍k ê chhin.
<sup>9</sup> Choân-tōe kiám bô tī lí ê ba̍k-chiu-chêng mah?  chhiáⁿ lí lī-khui góa;  lí tò-pêng, góa chiū chiàⁿ-pêng;  lí chiàⁿ-pêng, góa chiū tò-pêng.
<sup>10</sup> Lô-tek kia̍h-ba̍k khòaⁿ Iok-tàn hô it-phiàn ê Pîⁿ-iûⁿ, ti̍t-kàu Só-jíⁿ ê lō͘, lóng chin lūn-te̍k;  hit ê tōe tī Iâ-hô-hoa bē bia̍t Só͘-to-má Gô-mô͘-la̍h í-chêng, chhin-chhiūⁿ Iâ-hô-hoa ê hn̂g, ia̍h chhin-chhiūⁿ Ai-ki̍p ê tōe.
<sup>11</sup> Tùi án-ni Lô-tek kéng Iok-tàn hô it-phiàn ê Pîⁿ-iûⁿ, chhian-sóa khì tang-sì;  in chiū tāi-ke pun-khui.
<sup>12</sup> A-pek-lân khiā-khí Ka-lâm tōe, Lô-tek khiā-khí Pîⁿ-iûⁿ chiah ê siâⁿ;  sóa i ê pò͘-pîⁿ kàu Só͘-to-má.
<sup>13</sup> Só͘-to-má lâng ke̍k-pháiⁿ, tōa-tōa tek-chōe Iâ-hô-hoa.
<sup>14</sup> Lô-tek lī-pia̍t liáu-āu, Iâ-hô-hoa tùi A-pek-lân kóng, Lí kia̍h-ba̍k, tùi lí só͘ tiàm ê só͘-chāi, ǹg tang sai lâm pak lâi khòaⁿ;
<sup>15</sup> in-ūi lí só͘ khòaⁿ-kìⁿ it-chhè ê tōe, Góa lóng beh hō͘ lí, kap lí ê hō͘-è, ti̍t-kàu éng-oán.
<sup>16</sup> Góa ia̍h beh hō͘ lí ê hō͘-è chhin-chhiūⁿ tōe-chiūⁿ ê thô͘-soa;  lâng nā ōe sǹg tōe-chiūⁿ ê thô͘-soa, chiah ōe sǹg lí ê hō͘-è.
<sup>17</sup> Lí khí-lâi piàn-kiâⁿ chit ê tōe ê hoâiⁿ-ti̍t, in-ūi Góa beh chiong chit ê tōe hō͘ lí.
<sup>18</sup> A-pek-lân chiū poaⁿ-sóa pò͘-pîⁿ kàu Hi-pek-lûn, óa Bān-lī hiah ê siōng-chhiū khiā-khí;  tī-hia ūi Iâ-hô-hoa khí chi̍t chō tôaⁿ.

</p></div></div><div class="p_outer"><div class="p_left"> <div class="chap">=== 創世記 · 第 14 章 ===</div><p>
<sup>1</sup> 當Àm-la̍h-hui做Sī-ná王，A-lio̍k做Í-la̍h-sat王，Ki-tāi-ló-má做Í-lân王，Thê-ta̍t做Ko-ìn王 ê時，
<sup>2</sup> in來攻擊所多瑪王Pí-la̍h，蛾摩拉王Pí-sa，Ap-má王Sī-la̍p，Sé-phian王Sī-bí-pia̍t，以及Pí-la̍h王(Pí-la̍h就是Só-jíⁿ)
<sup>3</sup> In lóng聚會tī Se-têng ê山谷；Se-têng山谷就是鹽海。
<sup>4</sup> In服事Ki-tāi-ló-má十二年久；到十三年背叛。
<sup>5</sup> 十四年，Ki-tāi-ló-má，kap同會盟chiah-ê王，lóng來，tī A-te̍k-lu̍t-ka-lêng thâi贏Lí-hoa̍t-im人，tī Hâm So͘-se人，tī Sa-bî-ki-lia̍t-têng Í-bí人，
<sup>6</sup> tī Hô-lī人ê Se-jíⁿ山Hô-lī人，到近tī曠野ê Í-le̍k-pa-lân。
<sup>7</sup> In 倒tńg到An-bi̍t-pa，就是Ka-te-su，攻擊A-má-le̍k全地，kap khiā起tī Hap-sé-sūn-tha-má ê A-mô͘-lī人。
<sup>8</sup> Tùi hit-tia̍p所多瑪王、蛾摩拉王、Ap-má王、Sé-phian王、Pí-la̍h 王，(Pí-la̍h就是Só-jíⁿ) ，lóng出來tī Se-têng ê山谷排陣，kap in交戰；
<sup>9</sup> 就是kap Í-lân王 Ki-tāi-ló-má，Ko-ìn王 Thê-ta̍t，Sī-ná王Àm-la̍h-hui，Í-la̍h-sat王A-lio̍k交戰；四個王對敵五個王。
<sup>10</sup> Se-têng山谷lóng是石油坑；所多瑪、蛾摩拉chiah-ê王逃走，跋(撥8) tī-hia；其餘ê走上山。
<sup>11</sup> In就將所多瑪、蛾摩拉ê財物，以及in ê乾糧lóng搶，做in去。
<sup>12</sup> Koh將亞伯蘭ê姪羅得，kap伊ê財物搶去；hit時羅得tòa tī所多瑪。
<sup>13</sup> 有一個逃走ê人來kā希伯來人亞伯蘭講；hit時亞伯蘭khiā起tī A-mô͘-lī人Bān-lī ê橡樹hit所在，Bān-lī kap Í-si̍t-kok kap A-nái lóng是兄弟，有kap亞伯蘭聯盟。
<sup>14</sup> 亞伯蘭聽見伊ê姪hō͘人掠去，就chhōa生養tī伊ê家裡精練ê壯丁，三百十八人，追jip到Tàn。
<sup>15</sup> 伊kap伊ê奴僕透暝分隊，攻擊in；tui到大馬色tò-pêng ê Hô-pa。
<sup>16</sup> 將一切ê財物搶倒tńg，連伊ê姪á羅得kap伊ê財物，以及婦女百姓，亦lóng搶倒tńg。
<sup>17</sup> 亞伯蘭thâi贏Ki-tāi-ló-má，以及kap伊做陣chiah-ê王，tò來ê時，所多瑪王出來，到Sa-bí ê山谷，迎接伊；Sa-bí ê山谷就是王ê山谷。
<sup>18</sup> 亦有Sat-léng王 Be̍k-ki-sé-tek帶餅kap酒出來；伊是至高[ê]上帝ê祭司；
<sup>19</sup> 祝福伊講，願天地ê主，至高ê上帝賜福亞伯蘭。
<sup>20</sup> 至高ê上帝將對敵交tī你ê手，應該o-ló伊。亞伯蘭將lóng總所得tio̍h-ê，十份the̍h一份hō͘ 伊。
<sup>21</sup> 所多瑪王 kā亞伯蘭講，將人歸我；物lóng hō͘你。
<sup>22</sup> 亞伯蘭kā所多瑪王講，我有kí天地ê主至高ê上帝耶和華來chiù-chōa，
<sup>23</sup> 凡若你ê物，就一條線、一條鞋帶，我lóng m̄-the̍h，免得你講，我hō͘亞伯蘭好額；
<sup>24</sup> 只有少年人所食ê，以及kap我同行ê人A-nái、Í-si̍t-kok、Bān-lī，所應得ê份額，thang chhut-chāi in the̍h。

</p></div><div class="p_right"><div class="chap">=== 創世記 · 第 14 章 ===</div><p>
<sup>1</sup> Tng Àm-la̍h-hui chòe Sī-ná ông, A-lio̍k chòe Í-la̍h-sat ông, Ki-tāi-ló-má chòe Í-lân ông, Thê-ta̍t chòe Ko-ìn ông ê sî,
<sup>2</sup> in lâi kong-kek Só͘-to-má ông Pí-la̍h, Gô-mô͘-la̍h ông Pí-sa, Ap-má ông Sī-la̍p, Sé-phian ông Sī-bí-pia̍t, í-ki̍p Pí-la̍h ông (Pí-la̍h chiū-sī Só-jíⁿ)
<sup>3</sup> In lóng chū-hōe tī Se-têng ê soaⁿ-kok;  Se-têng soaⁿ-kok chiū-sī Iâm-hái.
<sup>4</sup> In ho̍k-sāi Ki-tāi-ló-má cha̍p-jī nî kú;  kàu cha̍p-saⁿ-nî pōe-poān.
<sup>5</sup> Cha̍p-sì-nî Ki-tāi-ló-má, kap tâng hōe-bêng chiah ê ông, lóng lâi, tī A-te̍k-lu̍t-ka-lêng thâi-iâⁿ Lí-hoa̍t-im lâng, tī Hâm So͘-se lâng, tī Sa-bî-ki-lia̍t-têng Í-bí lâng,
<sup>6</sup> tī Hô-lī lâng ê Se-jíⁿ soaⁿ Hô-lī lâng, kàu kūn tī khòng-iá ê Í-le̍k-pa-lân.
<sup>7</sup> In tò-tńg kàu An-bi̍t-pa, chiū-sī Ka-te-su, kong-kek A-má-le̍k choân-tōe, kap khiā-khí tī Hap-sé-sūn-tha-má ê A-mô͘-lī lâng.
<sup>8</sup> Tùi hit-tia̍p Só͘-to-má ông, Gô-mô͘-la̍h ông, Ap-má ông, Sé-phian ông, Pí-la̍h ông, (Pí-la̍h chiū-sī Só-jíⁿ), lóng chhut-lâi tī Se-têng ê soaⁿ-kok pâi-tīn, kap in kau-chiàn;
<sup>9</sup> chiū-sī kap Í-lân ông Ki-tāi-ló-má, Ko-ìn ông Thê-ta̍t, Sī-ná ông Àm-la̍h-hui, Í-la̍h-sat ông A-lio̍k kau-chiàn;  sì ê ông tùi-te̍k gō͘ ê ông.
<sup>10</sup> Se-têng soaⁿ-kok lóng sī chio̍h-iû khiⁿ;  Só͘-to-má Gô-mô͘-la̍h chiah ê ông tô-cháu, poa̍h tī-hia;  kî-û-ê cháu chiūⁿ-soaⁿ.
<sup>11</sup> In chiū chiong Só͘-to-má Gô-mô͘-la̍h ê châi-bu̍t, í-ki̍p in ê kan-niû lóng chhiúⁿ, chòe in khì.
<sup>12</sup> Koh chiong A-pek-lân ê ti̍t Lô-tek, kap i ê châi-bu̍t chhiúⁿ-khì;  hit-sî Lô-tek tòa tī Só͘-to-má.
<sup>13</sup> Ū chi̍t ê tô-cháu ê lâng lâi kā Hi-pek-lâi lâng A-pek-lân kóng;  hit-sî A-pek-lân khiā-khí tī A-mô͘-lī lâng Bān-lī ê siōng-chhiū hit só͘-chāi, Bān-lī kap Í-si̍t-kok kap A-nái lóng sī hiaⁿ-tī, ū kap A-pek-lân liân-bêng.
<sup>14</sup> A-pek-lân thiaⁿ-kìⁿ i ê ti̍t hō͘ lâng lia̍h-khì, chiū chhōa seng-ióng tī i ê ke-ni̍h cheng-liān ê chòng-teng, saⁿ-pah cha̍p-poeh lâng, tui-jip kàu Tàn.
<sup>15</sup> I kap i ê lô͘-po̍k thàu-mî pun-tūi, kong-kek-in;  tui kàu Tāi-má-sek tò-pêng ê Hô-pa.
<sup>16</sup> Chiong it-chhè ê châi-bu̍t chhiúⁿ tò-tńg, liân i ê ti̍t-á Lô-tek kap i ê châi-bu̍t, í-ki̍p hū-lú peh-sìⁿ, ia̍h lóng chhiúⁿ tò-tńg.
<sup>17</sup> A-pek-lân thâi-iâⁿ Ki-tāi-ló-má, í-ki̍p kap i chòe-tīn chiah ê ông, tò-lâi ê sî, Só͘-to-má ông chhut-lâi, kàu Sa-bí ê soaⁿ-kok, ngiâ-chih i;  Sa-bí ê soaⁿ-kok chiū-sī Ông ê soaⁿ-kok.
<sup>18</sup> Ia̍h ū Sat-léng ông Be̍k-ki-sé-tek tòa piáⁿ kap chiú chhut-lâi; i sī Chì-koâiⁿ[ê] Siōng-tè ê chè-si;
<sup>19</sup> chiok-hok i kóng, Goān thiⁿ-tōe ê Chú, Chì-koâiⁿ ê Siōng-tè sù-hok A-pek-lân.
<sup>20</sup> Chì-koâiⁿ ê Siōng-tè chiong tùi-te̍k kau tī lí ê chhiú, eng-kai o-ló I.  A-pek-lân chiong lóng-chóng só͘ tit-tio̍h-ê, cha̍p-hūn the̍h chi̍t-hūn hō͘ i.
<sup>21</sup> Só͘-to-má ông kā A-pek-lân kóng, Chiong lâng kui góa;  mi̍h lóng hō͘ lí.
<sup>22</sup> A-pek-lân kā Só͘-to-má ông kóng, Góa ū kí thiⁿ-tōe ê Chú Chì-koâiⁿ ê Siōng-tè Iâ-hô-hoa lâi chiù-chōa,
<sup>23</sup> hoān-nā lí ê mi̍h, chiū chi̍t tiâu sòaⁿ chi̍t tiâu ôe-tòa, góa lóng m̄-the̍h, bián-tit lí kóng, Góa hō͘ A-pek-lân hó-gia̍h;
<sup>24</sup> chí-ū siàu-liân lâng só͘ chia̍h ê, í-ki̍p kap góa tâng-kiâⁿ ê lâng A-nái, Í-si̍t-kok, Bān-lī, só͘ èng-tit ê hūn-gia̍h, thang chhut-chāi in the̍h.

</p></div></div><div class="p_outer"><div class="p_left"> <div class="chap">=== 創世記 · 第 15 章 ===</div><p>
<sup>1</sup> Chiah-ê tāi-chì了後，耶和華ê話tī異象中臨到亞伯蘭，講，亞伯蘭ah，你m̄免驚，我是你ê藤牌，是你極大ê報賞。
<sup>2</sup> 亞伯蘭講，主耶和華ah，你beh hō͘我甚麼，我已經無kiáⁿ；承接我ê家業ê，就是大馬色人Í-lī-í-siā？
<sup>3</sup> 亞伯蘭koh講，你無hō͘我有後裔，hit-ê生tī我家內ê是我ê後嗣。
<sup>4</sup> 耶和華koh臨到，kā伊講，Chit人m̄是beh做你ê後嗣；對你本身出ê，chiah是做你ê後嗣。
<sup>5</sup> 就chhōa伊出去外面講，你看天，算hiah-ê 星，你算能了á-bōe；koh對伊講，你ê後裔亦beh親像án-ni。
<sup>6</sup> 亞伯蘭信耶和華；伊就kā伊算做義。
<sup>7</sup> Koh對伊講，我是耶和華，bat chhōa你出Ka-le̍k-tí ê Jíⁿ城，為tio̍h beh將chit-ê地hō͘你做業。
<sup>8</sup> 亞伯蘭講，主耶和華ah，我怎樣會知beh得tio̍h chit-ê地做業ah？
<sup>9</sup> 伊kā伊講，你kā我取一隻三年母ê牛，一隻三年母ê山羊，一隻三年公ê綿羊，一隻ka-chui，一隻鴿á。
<sup>10</sup> 伊就取chiah-ê物來，ta̍k樣tùi中破開做兩pêng，chit-pêng kap hit-pêng排相對；只有鳥無破開。
<sup>11</sup> 有鷹鳥落來tī死ê cheng-siⁿ ê頂面；亞伯蘭就趕伊去。
<sup>12</sup> 日beh落ê時，亞伯蘭睏重眠；忽然有真烏暗ê大驚惶到tī伊。
<sup>13</sup> 耶和華對亞伯蘭講，你的確tio̍h知，你ê後裔beh出外tī別人ê地，koh服事hit位ê人；hit位ê人beh苦楚in四百年。
<sup>14</sup> In所beh服事ê國，我beh辦in；後來in beh帶chōe-chōe財物tùi-hia出來。
<sup>15</sup> 你beh安然tò祖，食長歲壽，hō͘人埋葬。
<sup>16</sup> 到第四代，in beh tò來chia；因為A-mô͘-lī族ê罪iáu未貫滿。
<sup>17</sup> 日落天暗，有出煙ê爐，kap teh-to̍h ê火把，tùi hiah-ê破pêng ê肉經過。
<sup>18</sup> 當hit日，耶和華kap亞伯蘭立約，講，我有將chit-ê地，tùi埃及河到hit-ê大河，就是Pek-lat河，hō͘你ê後裔；
<sup>19</sup> 就是Ki-nî、Ki-nî-sé、Kah-mô͘-nî，
<sup>20</sup> Hek、Pí-lī-sé、Lí-hoa̍t-im，
<sup>21</sup> A-mô͘-lī、迦南、Kek-ka-sat、Iâ-pò͘-su，chiah-ê族ê地。

</p></div><div class="p_right"><div class="chap">=== 創世記 · 第 15 章 ===</div><p>
<sup>1</sup> Chiah ê tāi-chì liáu-āu, Iâ-hô-hoa ê ōe tī īⁿ-siōng-tiong lîm-kàu A-pek-lân, kóng, A-pek-lân ah, lí m̄-bián kiaⁿ, Góa sī lí ê tîn-pâi, sī lí ke̍k-tōa ê pò-siúⁿ.
<sup>2</sup> A-pek-lân kóng, Chú Iâ-hô-hoa ah, Lí beh hō͘ góa sím-mi̍h, góa í-keng bô kiáⁿ;  sêng-chiap góa ê ke-gia̍p-ê, chiū-sī Tāi-má-sek lâng Í-lī-í-siā?
<sup>3</sup> A-pek-lân koh kóng, Lí bô hō͘ góa ū hō͘-è, hit ê siⁿ tī góa ke-lāi-ê sī góa ê hō͘-sû.
<sup>4</sup> Iâ-hô-hoa koh lîm-kàu, kā i kóng, Chit-lâng m̄-sī beh chòe lí ê hō͘-sû;  tùi lí pún-sin chhut-ê, chiah sī chòe lí ê hō͘-sû.
<sup>5</sup> Chiū chhōa i chhut-khì gōa-bīn kóng, Lí khòaⁿ thiⁿ, sǹg hiah ê chhiⁿ, lí sǹg ōe liáu á-bōe;  koh tùi i kóng, Lí ê hō͘-è ia̍h beh chhin-chhiūⁿ án-ni.
<sup>6</sup> A-pek-lân sìn Iâ-hô-hoa;  I chiū kā i sǹg chòe gī.
<sup>7</sup> Koh tùi i kóng, Góa sī Iâ-hô-hoa, bat chhōa lí chhut Ka-le̍k-tí ê Jíⁿ siâⁿ, ūi-tio̍h beh chiong chit ê tōe hō͘ lí chòe-gia̍p.
<sup>8</sup> A-pek-lân kóng, Chú Iâ-hô-hoa ah, góa cháiⁿ-iūⁿ ōe chai beh tit-tio̍h chit ê tōe chòe-gia̍p ah?
<sup>9</sup> I kā i kóng, Lí kā Góa chhú chi̍t-chiah saⁿ-nî bú ê gû, chi̍t-chiah saⁿ-nî bú ê soaⁿ-iûⁿ, chi̍t-chiah saⁿ-nî kang ê mî-iûⁿ, chi̍t-chiah ka-chui, chi̍t-chiah chíⁿ-á.
<sup>10</sup> I chiū chhú chiah ê mi̍h lâi, ta̍k-iūⁿ tùi-tiong phòa-khui chòe nn̄g-pêng, chit-pêng kap hit-pêng pâi saⁿ-tùi;  chí-ū chiáu bô phòa-khui.
<sup>11</sup> Ū eng-chiáu lo̍h-lâi tī sí ê cheng-siⁿ ê téng-bīn;  A-pek-lân chiū kóaⁿ i khì.
<sup>12</sup> Ji̍t beh lo̍h ê sî, A-pek-lân khùn tāng-bîn;  hut-jiân ū chin o͘-àm ê tōa kiaⁿ-hiâⁿ kàu tī i.
<sup>13</sup> Iâ-hô-hoa tùi A-pek-lân kóng, Lí tek-khak tio̍h chai, lí ê hō͘-è beh chhut-gōa tī pa̍t-lâng ê tōe, koh ho̍k-sāi hit-ūi ê lâng;  hit-ūi ê lâng beh khó͘-chhó͘ in sì-pah nî.
<sup>14</sup> In só͘ beh ho̍k-sāi ê kok, Góa beh pān in;  āu-lâi in beh tòa chōe-chōe châi-bu̍t tùi-hia chhut-lâi.
<sup>15</sup> Lí beh an-jiân tò-chó͘, chia̍h tn̂g-hè-siū, hō͘ lâng bâi-chòng.
<sup>16</sup> Kàu tē-sì tāi, in beh tò-lâi chia;  in-ūi A-mô͘-lī cho̍k ê chōe iáu-bē koàn-boán.
<sup>17</sup> Ji̍t-lo̍h thiⁿ-àm, ū chhut ian ê lô͘, kap teh-to̍h ê hé-pé, tùi hiah ê phòa-pêng ê bah keng-kè.
<sup>18</sup> Tng hit-ji̍t Iâ-hô-hoa kap A-pek-lân li̍p-iok, kóng, Góa ū chiong chit ê tōe, tùi Ai-ki̍p hô kàu hit ê tōa-hô, chiū-sī Pek-lat hô, hō͘ lí ê hō͘-è;
<sup>19</sup> chiū-sī Ki-nî, Ki-nî-sé, Kah-mô͘-nî,
<sup>20</sup> Hek, Pí-lī-sé, Lí-hoa̍t-im,
<sup>21</sup> A-mô͘-lī, Ka-lâm, Kek-ka-sat, Iâ-pò͘-su, chiah ê cho̍k ê tōe.

</p></div></div><div class="p_outer"><div class="p_left"> <div class="chap">=== 創世記 · 第 16 章 ===</div><p>
<sup>1</sup> 亞伯蘭ê bó͘撒萊無kā伊生kiáⁿ；伊有一個女婢名夏甲；是埃及人。
<sup>2</sup> 撒萊kā亞伯蘭講，耶和華禁我生kiáⁿ；請你kap我ê女婢同房；kiám-chhái我thang tùi伊得tio̍h gín-á。亞伯蘭聽thàn撒萊ê話。
<sup>3</sup> Tùi hit-tia̍p，亞伯蘭ê bó͘撒萊將伊ê女婢埃及人夏甲hō͘伊丈夫亞伯蘭做bó͘；hit時亞伯蘭已經tòa迦南十年。
<sup>4</sup> 伊kap夏甲同房，夏甲就懷孕；伊知家己有身，就看輕主母。
<sup>5</sup> 撒萊kā亞伯蘭講，我ê冤枉歸tī你；我將我ê女婢hē tī你ê心懷中；伊看家己有娠，就看輕我；願耶和華tī你我ê中間判斷。
<sup>6</sup> 亞伯蘭對撒萊講，你ê女婢tī你ê手，你thang隨意款待伊。撒萊苦楚伊，伊就tùi撒萊ê面前逃走。
<sup>7</sup> 耶和華ê使者tú-tio̍h伊tī曠野ê水泉邊；hit-ê水泉tī Su-jíⁿ ê路上。
<sup>8</sup> 對伊講，撒萊ê女婢夏甲，你tùi tah-lo̍h來？beh tah-lo̍h去？伊講，我tùi我ê主母撒萊ê面前走出來。
<sup>9</sup> 耶和華ê使者對伊講，你tò去你ê主母hia，降服tī伊ê手下。
<sup>10</sup> 耶和華ê使者koh對伊講，我beh hō͘你ê後裔極其chōe，甚至bōe算得。
<sup>11</sup> 耶和華ê使者koh對伊講，你taⁿ懷孕，beh生一個kiáⁿ，tio̍h kā伊號名以實瑪利，因為耶和華聽見你ê苦情。
<sup>12</sup> 伊做人beh親像野驢，伊ê手beh攻擊眾人，眾人ê手beh攻擊伊；伊beh khiā起tī眾兄弟ê頭前。
<sup>13</sup> 夏甲就稱hit-ê對伊講話ê耶和華ê名講，你是看見ta̍k項ê上帝；因為講，連tī-chia我亦看見hit-ê看見我ê mah？
<sup>14</sup> 所以chit-ê井名叫Pí-jíⁿ-la̍h-hái-lâi，就是Ka-te-su kap Pa-lia̍t ê中間。
<sup>15</sup> 後來夏甲kā亞伯蘭生一個kiáⁿ；亞伯蘭kā伊ê kiáⁿ號名叫以實瑪利，就是夏甲所生ê。
<sup>16</sup> 夏甲kā亞伯蘭生以實瑪利ê時，亞伯蘭八十六歲。

</p></div><div class="p_right"><div class="chap">=== 創世記 · 第 16 章 ===</div><p>
<sup>1</sup> A-pek-lân ê bó͘ Sat-lāi bô kā i siⁿ-kiáⁿ;  i ū chi̍t ê lú-pī miâ Hā-kah;  sī Ai-ki̍p lâng.
<sup>2</sup> Sat-lāi kā A-pek-lân kóng, Iâ-hô-hoa kìm góa siⁿ-kiáⁿ;  chhiáⁿ lí kap góa ê lú-pī tâng-pâng;  kiám-chhái góa thang tùi i tit-tio̍h gín-á.  A-pek-lân thiaⁿ-thàn Sat-lāi ê ōe.
<sup>3</sup> Tùi hit-tia̍p A-pek-lân ê bó͘ Sat-lāi chiong i ê lú-pī Ai-ki̍p lâng Hā-kah hō͘ i tiōng-hu A-pek-lân chòe-bó͘;  hit-sî A-pek-lân í-keng tòa Ka-lâm cha̍p nî.
<sup>4</sup> I kap Hā-kah tâng-pâng, Hā-kah chiū hoâi-īn;  i chai ka-kī ū-sin, chiū khòaⁿ-khin chú-bú.
<sup>5</sup> Sat-lāi kā A-pek-lân kóng, Góa ê oan-óng kui tī lí;  góa chiong góa ê lú-pī hē tī lí ê sim-hoâi-tiong;  i khòaⁿ ka-kī ū-sin, chiū khòaⁿ-khin góa;  goān Iâ-hô-hoa tī lí góa ê tiong-kan phòaⁿ-toàn.
<sup>6</sup> A-pek-lân tùi Sat-lāi kóng, Lí ê lú-pī tī lí ê chhiú, lí thang sûi-ì khoán-thāi i.  Sat-lāi khó͘-chhó͘ i, i chiū tùi Sat-lāi ê bīn-chêng tô-cháu.
<sup>7</sup> Iâ-hô-hoa ê sù-chiá tú-tio̍h i tī khòng-iá ê chúi-chôaⁿ-piⁿ;  hit ê chúi-chôaⁿ tī Su-jíⁿ ê lō͘-chiūⁿ.
<sup>8</sup> Tùi i kóng, Sat-lāi ê lú-pī Hā-kah, lí tùi tah-lo̍h lâi?  beh tah-lo̍h khì?  I kóng, Góa tùi góa ê chú-bú Sat-lāi ê bīn-chêng cháu-chhut-lâi.
<sup>9</sup> Iâ-hô-hoa ê sù-chiá tùi i kóng, Lí tò-khì lí ê chú-bú hia, hâng-ho̍k tī i ê chhiú-ē.
<sup>10</sup> Iâ-hô-hoa ê sù-chiá koh tùi i kóng, Góa beh hō͘ lí ê hō͘-è ke̍k-kî chōe, sīm-chì bōe-sǹg-tit.
<sup>11</sup> Iâ-hô-hoa ê sù-chiá koh tùi i kóng, Lí taⁿ hoâi-īn, beh siⁿ chi̍t ê kiáⁿ, tio̍h kā i hō miâ Í-si̍t-má-lī, in-ūi Iâ-hô-hoa thiaⁿ-kìⁿ lí ê khó͘-chêng.
<sup>12</sup> I chòe lâng beh chhin-chhiūⁿ iá-lû, i ê chhiú beh kong-kek chèng-lâng, chèng-lâng ê chhiú beh kong-kek i;  i beh khiā-khí tī chèng hiaⁿ-tī ê thâu-chêng.
<sup>13</sup> Hā-kah chiū chheng hit ê tùi i kóng ōe ê Iâ-hô-hoa ê miâ kóng, Lí sī khòaⁿ-kìⁿ ta̍k-hāng ê Siōng-tè;  in-ūi kóng, Liân tī-chia góa ia̍h khòaⁿ-kìⁿ hit ê khòaⁿ-kìⁿ góa ê mah?
<sup>14</sup> Só͘-í chit ê chíⁿ miâ-kiò Pí-jíⁿ-la̍h-hái-lâi, chiū-sī Ka-te-su kap Pa-lia̍t ê tiong-kan.
<sup>15</sup> Āu-lâi Hā-kah kā A-pek-lân siⁿ chi̍t ê kiáⁿ;  A-pek-lân kā i ê kiáⁿ hō miâ kiò Í-si̍t-má-lī, chiū-sī Hā-kah só͘ siⁿ-ê.
<sup>16</sup> Hā-kah kā A-pek-lân siⁿ Í-si̍t-má-lī ê sî, A-pek-lân poeh-cha̍p-la̍k hè.

</p></div></div><div class="p_outer"><div class="p_left"> <div class="chap">=== 創世記 · 第 17 章 ===</div><p>
<sup>1</sup> 亞伯蘭九十九歲ê時，耶和華對亞伯蘭顯現，kā伊講，我是全能ê上帝，你tī我ê面前行做tio̍h完全。
<sup>2</sup> 我beh kap你立我ê約，hō͘你ê後裔極其chōe。
<sup>3</sup> 亞伯蘭就仆落tī地裡；上帝koh kap伊講話，講，
<sup>4</sup> 我kap你立我ê約，你beh做chōe-chōe國ê父。
<sup>5</sup> Tùi taⁿ以後，你ê名無koh叫做亞伯蘭，是beh叫做亞伯拉罕，因為我已經立你做chōe-chōe 國ê父。
<sup>6</sup> 我beh hō͘你ê後裔極其chōe，國度tùi你來立，君王tùi你來出。
<sup>7</sup> 我beh kap你，以及你歷代ê後裔，設立我ê約做永遠ê約；是beh做你kap你ê後裔ê上帝。
<sup>8</sup> 我beh將你現在出外ê地，就是迦南全地，賞賜你kap你ê後裔，做永遠ê業；我亦beh做in ê上帝。
<sup>9</sup> 上帝koh對亞伯拉罕講，你kap你ê後裔tio̍h歷代遵守我ê約。
<sup>10</sup> Lín中間所有ê ta-po͘-ê，lóng tio̍h受割禮；這就是我kap你以及你ê後裔所立ê約，是lín所tio̍h遵守ê。
<sup>11</sup> Lín tio̍h割lín陽物ê皮；這是beh做我kap lín所立ê約ê記號。
<sup>12</sup> Lín歷代ê ta-po͘-ê，無論家內生ê，á是你ê後裔以外，用銀tùi外面人買ê，已經出世八日，lóng tio̍h受割禮。
<sup>13</sup> 你家內生ê，kap你用銀買ê，lóng的確tio̍h受割禮；án-ni我ê約beh hē tī lín ê身上，做永遠ê約。
<sup>14</sup> 無受割禮ê ta-po͘-ê，伊身軀既然無受割禮，是背我ê約；的確tùi百姓ê中間除去。
<sup>15</sup> 上帝koh對亞伯拉罕講，你ê bó͘撒萊，m̄-thang koh叫伊ê名撒萊；伊ê名beh叫做撒拉。
<sup>16</sup> 我beh賜福伊，我亦beh hō͘你tùi伊得tio̍h一個kiáⁿ；我beh賜福伊，伊亦beh做列國ê老母；beh有邦國ê王 tùi伊出。
<sup>17</sup> 亞伯拉罕就仆teh笑，心內講，一百歲ê人iáu能生kiáⁿ mah？撒拉已經九十歲，iáu能生養mah？
<sup>18</sup> 亞伯拉罕對上帝講，但願以實瑪利活tī你ê面前。
<sup>19</sup> 上帝講，m̄是lah，你ê bó͘撒拉beh kā你生一個kiáⁿ，你beh kā伊號名叫以撒；我beh kap伊設立我ê約，做伊ê後裔永遠ê約。
<sup>20</sup> 論到以實瑪利，我亦聽你求；你看，我已經賜福伊，beh hō͘伊興旺，加添極其chōe。伊beh生十二個族長，我亦beh hō͘伊成做大國。
<sup>21</sup> 到明年 chit時，撒拉beh kā你生以撒；我beh kap伊設立我ê約。
<sup>22</sup> 上帝kap亞伯拉罕講soah，就離開伊上去。
<sup>23</sup> Tú-tú hit日，亞伯拉罕照上帝所kā伊講ê，kā伊ê kiáⁿ以實瑪利，kap亞伯拉罕家內一切ê ta-po͘人，無論tī 家裡生ê，á是用伊ê銀買ê，lóng行割禮。
<sup>24</sup> 亞伯拉罕受割禮ê時九十九歲；
<sup>25</sup> 伊ê kiáⁿ以實瑪利受割禮ê時十三歲。
<sup>26</sup> Tú-tú hit日，亞伯拉罕kap伊ê kiáⁿ以實瑪利同受割禮。
<sup>27</sup> 家內所有ê人，無論tī 家裡生ê，á是用銀tùi外面人買ê，lóng kap伊同受割禮。

</p></div><div class="p_right"><div class="chap">=== 創世記 · 第 17 章 ===</div><p>
<sup>1</sup> A-pek-lân káu-cha̍p-káu hè ê sî, Iâ-hô-hoa tùi A-pek-lân hián-hiān, kā i kóng, Góa sī choân-lêng ê Siōng-tè, lí tī Góa ê bīn-chêng kiâⁿ-chòe tio̍h oân-choân.
<sup>2</sup> Góa beh kap lí li̍p Góa ê iok, hō͘ lí ê hō͘-è ke̍k-kî chōe.
<sup>3</sup> A-pek-lân chiū phak-lo̍h tī tōe-ni̍h;  Siōng-tè koh kap i kóng-ōe, kóng,
<sup>4</sup> Góa kap lí li̍p Góa ê iok, lí beh chòe chōe-chōe kok ê pē.
<sup>5</sup> Tùi taⁿ í-āu, lí ê miâ bô koh kiò-chòe A-pek-lân, sī beh kiò-chòe A-pek-la̍h-hán, in-ūi Góa í-keng li̍p lí chòe chōe-chōe kok ê pē.
<sup>6</sup> Góa beh hō͘ lí ê hō͘-è ke̍k-kî chōe, kok-tō͘ tùi lí lâi li̍p, kun-ông tùi lí lâi chhut.
<sup>7</sup> Góa beh kap lí, í-ki̍p lí le̍k-tāi ê hō͘-è, siat-li̍p Góa ê iok chòe éng-oán ê iok;  sī beh chòe lí kap lí ê hō͘-è ê Siōng-tè.
<sup>8</sup> Góa beh chiong lí hiān-chāi chhut-gōa ê tōe, chiū-sī Ka-lâm choân-tōe, siúⁿ-sù lí kap lí ê hō͘-è, chòe éng-oán ê gia̍p;  Góa ia̍h beh chòe in ê Siōng-tè.
<sup>9</sup> Siōng-tè koh tùi A-pek-la̍h-hán kóng, Lí kap lí ê hō͘-è tio̍h le̍k-tāi chun-siú Góa ê iok.
<sup>10</sup> Lín tiong-kan só͘ ū ê ta-po͘-ê, lóng tio̍h siū kat-lé;  che chiū-sī Góa kap lí í-ki̍p lí ê hō͘-è só͘ li̍p ê iok,  sī lín só͘ tio̍h chun-siú-ê.
<sup>11</sup> Lín tio̍h koah lín iông-bu̍t ê phê;  che sī beh chòe Góa kap lín só͘ li̍p ê iok ê kì-hō.
<sup>12</sup> Lín le̍k-tāi ê ta-po͘-ê, bô-lūn ke-lāi siⁿ-ê, á-sī lí ê hō͘-è í-gōa, ēng gûn tùi gōa-bīn lâng bóe-ê, í-keng chhut-sì poeh-ji̍t, lóng tio̍h siū kat-lé.
<sup>13</sup> Lí ke-lāi siⁿ-ê, kap lí ēng gûn bóe-ê, lóng tek-khak tio̍h siū kat-lé;  án-ni Góa ê iok beh hē tī lín ê sin-chiūⁿ, chòe éng-oán ê iok.
<sup>14</sup> Bô siū kat-lé ê ta-po͘-ê, i sin-khu kì-jiân bô siū kat-lé, sī pōe Góa ê iok;  tek-khak tùi peh-sìⁿ ê tiong-kan tû-khì.
<sup>15</sup> Siōng-tè koh tùi A-pek-la̍h-hán kóng, Lí ê bó͘ Sat-lāi, m̄-thang koh kiò i ê miâ Sat-lāi;  i ê miâ beh kiò-chòe Sat-la̍h.
<sup>16</sup> Góa beh sù-hok i, Góa ia̍h beh hō͘ lí tùi i tit-tio̍h chi̍t ê kiáⁿ;  Góa beh sù-hok i, i ia̍h beh chòe lia̍t-kok ê lāu-bú;  beh ū pang-kok ê ông tùi i chhut.
<sup>17</sup> A-pek-la̍h-hán chiū phak-teh chhiò, sim-lāi kóng, Chi̍t-pah hè ê lâng iáu ōe siⁿ-kiáⁿ mah?  Sat-la̍h í-keng káu-cha̍p hè, iáu ōe seng-ióng mah?
<sup>18</sup> A-pek-la̍h-hán tùi Siōng-tè kóng, Tān goān Í-si̍t-má-lī oa̍h tī Lí ê bīn-chêng.
<sup>19</sup> Siōng-tè kóng, M̄-sī lah, lí ê bó͘ Sat-la̍h beh kā lí siⁿ chi̍t ê kiáⁿ, lí beh kā i hō-miâ kiò Í-sat;  Góa beh kap i siat-li̍p Góa ê iok, chòe i ê hō͘-è éng-oán ê iok.
<sup>20</sup> Lūn-kàu Í-si̍t-má-lī, Góa ia̍h thiaⁿ lí kiû; lí khòaⁿ, Góa í-keng sù-hok i, beh hō͘ i heng-ōng, ke-thiⁿ ke̍k-kî chōe.  I beh siⁿ cha̍p-jī ê cho̍k-tiúⁿ, Góa ia̍h beh hō͘ i chiâⁿ-chòe tōa-kok.
<sup>21</sup> Kàu mê-nî chit-sî, Sat-la̍h beh kā lí siⁿ Í-sat;  Góa beh kap i siat-li̍p Góa ê iok.
<sup>22</sup> Siōng-tè kap A-pek-la̍h-hán kóng soah, chiū lī-khui i chiūⁿ-khì.
<sup>23</sup> Tú-tú hit-ji̍t, A-pek-la̍h-hán chiàu Siōng-tè só͘ kā i kóng-ê, kā i ê kiáⁿ Í-si̍t-má-lī, kap A-pek-la̍h-hán ke-lāi it-chhè ê ta-po͘-lâng, bô-lūn tī ke-ni̍h siⁿ-ê, á-sī ēng i ê gûn bóe-ê, lóng kiâⁿ kat-lé.
<sup>24</sup> A-pek-la̍h-hán siū kat-lé ê sî káu-cha̍p-káu hè;
<sup>25</sup> i ê kiáⁿ Í-si̍t-má-lī siū kat-lé ê sî cha̍p-saⁿ hè.
<sup>26</sup> Tú-tú hit ji̍t A-pek-la̍h-hán kap i ê kiáⁿ Í-si̍t-má-lī tâng siū kat-lé.
<sup>27</sup> Ke-lāi só͘-ū ê lâng, bô-lūn tī ke-ni̍h siⁿ-ê, á-sī ēng gûn tùi gōa-bīn lâng bóe-ê, lóng kap i tâng siū kat-lé.

</p></div></div><div class="p_outer"><div class="p_left"> <div class="chap">=== 創世記 · 第 18 章 ===</div><p>
<sup>1</sup> 耶和華tī Bān-lī ê橡樹hia，對亞伯拉罕出現；hit時日當熱；亞伯拉罕坐tī布棚門口；
<sup>2</sup> kia̍h目起來看，看見三人tī對面teh khiā；伊一下看見，就tùi布棚門口，走去迎接in，
<sup>3</sup> 仆tī地裡，講，我ê主，我若tī你ê面前得tio̍h恩典，求你m̄-thang離開奴僕做你去；
<sup>4</sup> 容允the̍h淡薄水，hō͘ lín洗腳請歇睏tī樹腳；
<sup>5</sup> 我koh the̍h淡薄餅，hō͘ lín點心；然後進前去；因為lín是為tio̍h án-ni，chiah到lín ê奴僕chia。In講，Thang照你ê話去行。
<sup>6</sup> 亞伯拉罕趕緊入布棚，見撒拉講，你緊緊用Saⁿ-sè-a ê麵粉，nóa做餅。
<sup>7</sup> 亞伯拉罕koh走到牛群ê所在，牽一隻chíⁿ koh好ê牛á來；交hō͘奴僕，伊就趕緊去備辦。
<sup>8</sup> 亞伯拉罕koh the̍h奶油kap 奶，kap所備辦ê牛á來，排tī in ê面前；家己tī樹腳khiā tī in ê身邊；in就食。
<sup>9</sup> In kā伊講，你ê bó͘撒拉tī tah-lo̍h？伊講，Tī布棚內。
<sup>10</sup> In中間一個講，到期我的確beh koh來你chia；你ê bó͘撒拉beh生一個kiáⁿ。撒拉tī後面，布棚門口，teh聽。
<sup>11</sup> 亞伯拉罕kap撒拉年歲已經老；撒拉ê月經已經絕。
<sup>12</sup> 撒拉心內笑講，我已經衰lám，我ê主亦老lah；kiám iáu有chit號ê歡喜？
<sup>13</sup> 耶和華對亞伯拉罕講，撒拉為啥事笑，講，我已經老，果真能生kiáⁿ mah？
<sup>14</sup> Kiám耶和華有做bōe來ê事mah？到期，明年 chit時，我beh koh來你chia，撒拉beh生一個kiáⁿ。
<sup>15</sup> 撒拉驚，m̄認，講，我無笑。hit人講，無影；你實在有笑。
<sup>16</sup> Hiah-ê人就tùi hia起來，ǹg所多瑪去；亞伯拉罕也kap in相kap行，beh送in一站。
<sup>17</sup> 耶和華講，我所beh做ê事，kiám thang tùi亞伯拉罕隱khǹg mah？
<sup>18</sup> 因為亞伯拉罕的確beh成做強大ê國，地上萬國beh因為伊來得tio̍h福氣。
<sup>19</sup> 我bat伊，是beh hō͘伊命令伊ê kiáⁿ kap伊ê家眷；hō͘ in長長守耶和華ê道理，秉公行義；致到耶和華指亞伯拉罕所講ê話，lóng歸hō͘ 伊。
<sup>20</sup> 耶和華講，所多瑪、蛾摩拉hoah-hiàm ê聲真大，in ê罪惡實在重。
<sup>21</sup> 我taⁿ beh落去，看in所行ê，果然一盡照我所聽ê聲á無；若無án-ni，我亦會知。
<sup>22</sup> Hiah-ê人tùi-hia oa̍t-tńg身，ǹg所多瑪去；亞伯拉罕iáu khiā tī耶和華ê面前。
<sup>23</sup> 亞伯拉罕近前來講，好人kap pháiⁿ人，你lóng beh剿滅mah？
<sup>24</sup> 設使城內有五十個好人，你猶原beh剿滅hit所在mah？無beh為tio̍h城內chí五十個好人，來赦免in mah？
<sup>25</sup> 願你決斷無án-ni行，將好人kap pháiⁿ人做一下害死；致到好人kap pháiⁿ人相同；願你決斷無án-ni行；審判全地ê主kiám無行公義mah？
<sup>26</sup> 耶和華講，我若tī所多瑪城內tú-tio̍h有五十個好人，我就為tio̍h in ê緣故寬容hit所在。
<sup>27</sup> 亞伯拉罕應講，我雖然是火灰土粉，iáu-kú敢對主講話；
<sup>28</sup> 設使chiah-ê五十個好人欠五個；你就因為欠五個，剿滅全城mah？伊講，我tī-hia若tú-tio̍h有四十五個，亦無beh剿滅。
<sup>29</sup> 亞伯拉罕koh對伊講，設使tī-hia tú-tio̍h四十個nih？伊講，為tio̍h chiah-ê四十個 ê緣故，我亦無beh做chit-ê事。
<sup>30</sup> 伊koh講，求主莫得受氣，我beh koh講；設使tī-hia若tú-tio̍h三十個nih？伊講，我tī-hia若tú-tio̍h有三十個，我亦無beh做chit-ê事。
<sup>31</sup> 伊講，我iáu-kú敢對主講；設使tī-hia tú-tio̍h有二十個nih？伊講，為tio̍h chiah-ê二十個 ê緣故，我亦無beh剿滅。
<sup>32</sup> 伊講，求主莫得受氣，我koh講chit一pái；設使tī-hia tú-tio̍h有十個nih？伊講，為tio̍h chiah-ê十個ê緣故，我亦無beh剿滅。
<sup>33</sup> 耶和華kap亞伯拉罕講明白，就上去。亞伯拉罕亦tò去伊ê所在。

</p></div><div class="p_right"><div class="chap">=== 創世記 · 第 18 章 ===</div><p>
<sup>1</sup> Iâ-hô-hoa tī Bān-lī ê siōng-chhiū hia, tùi A-pek-la̍h-hán chhut-hiān;  hit-sî ji̍t tng joa̍h;  A-pek-la̍h-hán chē tī pò͘-pîⁿ mn̂g-kháu;
<sup>2</sup> kia̍h-ba̍k khí-lâi khòaⁿ, khòaⁿ-kìⁿ saⁿ lâng tī tùi-bīn teh khiā;  i chi̍t-ē khòaⁿ-kìⁿ, chiū tùi pò͘-pîⁿ mn̂g-kháu, cháu khì ngiâ-chih in,
<sup>3</sup> phak tī tōe-ni̍h, kóng, góa ê chú, góa nā tī lí ê bīn-chêng tit-tio̍h un-tián, kiû lí m̄-thang lī-khui lô͘-po̍k chòe lí khì;
<sup>4</sup> iông-ún the̍h tām-po̍h chúi, hō͘ lín sóe-kha;  chhiáⁿ hioh-khùn tī chhiū-kha;
<sup>5</sup> góa koh the̍h tām-po̍h piáⁿ, hō͘ lín tiám-sim;  jiân-āu chìn-chêng khì;  in-ūi lín sī ūi-tio̍h án-ni, chiah kàu lín ê lô͘-po̍k chia.  In kóng, Thang chiàu lí ê ōe khì kiâⁿ.
<sup>6</sup> A-pek-la̍h-hán kóaⁿ-kín ji̍p pò͘-pîⁿ, kìⁿ Sat-la̍h kóng, Lí kín-kín ēng saⁿ sè-a ê mī-hún, nóa chòe piáⁿ.
<sup>7</sup> A-pek-la̍h-hán koh cháu kàu gû-kûn ê só͘-chāi, khan chi̍t chiah chíⁿ koh hó ê gû-á lâi; kau hō͘ lô͘-po̍k, i chiū kóaⁿ-kín khì pī-pān.
<sup>8</sup> A-pek-la̍h-hán koh the̍h lin-iû kap lin, kap só͘ pī-pān ê gû-á lâi, pâi tī in ê bīn-chêng;  ka-kī tī chhiū-kha khiā tī in ê sin-piⁿ;  in chiū chia̍h.
<sup>9</sup> In kā i kóng, Lí ê bó͘ Sat-la̍h tī tah-lo̍h?  I kóng, Tī pò͘-pîⁿ-lāi.
<sup>10</sup> In tiong-kan chi̍t-ê kóng, Kàu-kî Góa tek-khak beh koh lâi lí chia;  lí ê bó͘ Sat-la̍h beh siⁿ chi̍t ê kiáⁿ.  Sat-la̍h tī āu-bīn, pò͘-pîⁿ mn̂g-kháu, teh thiaⁿ.
<sup>11</sup> A-pek-la̍h-hán kap Sat-la̍h nî-hè í-keng lāu;  Sat-la̍h ê ge̍h-keng í-keng choa̍t.
<sup>12</sup> Sat-la̍h sim-lāi chhiò kóng, Góa í-keng soe-lám, góa ê chú ia̍h lāu-lah;  kiám iáu ū chit-hō ê hoaⁿ-hí?
<sup>13</sup> Iâ-hô-hoa tùi A-pek-la̍h-hán kóng, Sat-la̍h ūi siáⁿ-sū chhiò, kóng, Góa í-keng lāu, kó-chin ōe siⁿ-kiáⁿ mah?
<sup>14</sup> Kiám Iâ-hô-hoa ū chòe-bōe-lâi ê sū mah?  Kàu-kî, mê-nî chit-sî, Góa beh koh lâi lí chia, Sat-la̍h beh siⁿ chi̍t ê kiáⁿ.
<sup>15</sup> Sat-la̍h kiaⁿ, m̄-jīn, kóng, Góa bô chhiò.  Hit-lâng kóng, Bô-iáⁿ;  lí si̍t-chāi ū chhiò.
<sup>16</sup> Hiah ê lâng chiū tùi hia khí-lâi, ǹg Só͘-to-má khì;  A-pek-la̍h-hán iā kap in saⁿ-kap kiâⁿ, beh sàng in chi̍t-chām.
<sup>17</sup> Iâ-hô-hoa kóng, Góa só͘ beh chòe ê sū, kiám thang tùi A-pek-la̍h-hán ún-khǹg mah?
<sup>18</sup> In-ūi A-pek-la̍h-hán tek-khak beh chiâⁿ-chòe kiông-tōa ê kok, tōe-chiūⁿ bān-kok beh in-ūi i lâi tit-tio̍h hok-khì.
<sup>19</sup> Góa bat i, sī beh hō͘ i bēng-lēng i ê kiáⁿ kap i ê ke-koàn;  hō͘ in tn̂g-tn̂g siú Iâ-hô-hoa ê tō-lí, péng-kong kiâⁿ-gī;  tì-kàu Iâ-hô-hoa chí A-pek-la̍h-hán só͘ kóng ê ōe, lóng kui hō͘ i.
<sup>20</sup> Iâ-hô-hoa kóng, Só͘-to-má, Gô-mô͘-la̍h hoah-hiàm ê siaⁿ chin-tōa, in ê chōe-ok si̍t-chāi tāng.
<sup>21</sup> Góa taⁿ beh lo̍h-khì, khòaⁿ in só͘ kiâⁿ-ê, kó-jiân it-chīn chiàu Góa só͘ thiaⁿ ê siaⁿ á bô;  nā bô án-ni, Góa ia̍h ōe chai.
<sup>22</sup> Hiah ê lâng tùi-hia oa̍t-tńg-sin, ǹg Só͘-to-má khì;  A-pek-la̍h-hán iáu khiā tī Iâ-hô-hoa ê bīn-chêng.
<sup>23</sup> A-pek-la̍h-hán kūn-chêng lâi kóng, Hó-lâng kap pháiⁿ-lâng, Lí lóng beh châu-bia̍t mah?
<sup>24</sup> Siat-sú siâⁿ-lāi ū gō͘-cha̍p ê hó-lâng, Lí iû-goân beh châu-bia̍t hit só͘-chāi mah?  bô-beh ūi-tio̍h siâⁿ-lāi chí gō͘-cha̍p ê hó-lâng, lâi sià-bián in mah?
<sup>25</sup> Goān Lí koat-toàn bô án-ni kiâⁿ, chiong hó-lâng kap pháiⁿ-lâng chòe-chi̍t-ē hāi-sí;  tì-kàu hó-lâng kap pháiⁿ-lâng saⁿ-tâng;  goān Lí koat-toàn bô án-ni kiâⁿ;  sím-phòaⁿ choân-tōe ê Chú kiám bô kiâⁿ kong-gī mah?
<sup>26</sup> Iâ-hô-hoa kóng, Góa nā tī Só͘-to-má siâⁿ-lāi tú-tio̍h ū gō͘-cha̍p ê hó-lâng, Góa chiū ūi-tio̍h in ê iân-kò͘ khoan-iông hit só͘-chāi.
<sup>27</sup> A-pek-la̍h-hán ìn kóng, Góa sui-jiân sī hé-hu thô͘-hún, iáu-kú káⁿ tùi Chú kóng-ōe;
<sup>28</sup> siat-sú chiah ê gō͘-cha̍p ê hó-lâng khiàm gō͘-ê;  Lí chiū in-ūi khiàm gō͘-ê, châu-bia̍t choân-siâⁿ mah?  I kóng, Góa tī-hia nā tú-tio̍h ū sì-cha̍p-gō͘ ê, ia̍h bô beh châu-bia̍t.
<sup>29</sup> A-pek-la̍h-hán koh tùi I kóng, Siat-sú tī-hia tú-tio̍h sì-cha̍p-ê nih?  I kóng, Ūi-tio̍h chiah ê sì-cha̍p-ê ê iân-kò͘, Góa ia̍h bô beh chòe chit ê sū.
<sup>30</sup> I koh kóng, Kiû Chú bo̍h-tit siū-khì, góa beh koh kóng;  siat-sú tī-hia nā tú-tio̍h saⁿ-cha̍p-ê nih?  I kóng, Góa tī-hia nā tú-tio̍h ū saⁿ-cha̍p-ê, Góa ia̍h bô beh chòe chit ê sū.
<sup>31</sup> I kóng, Góa iáu-kú káⁿ tùi Chú kóng;  siat-sú tī-hia tú-tio̍h ū jī-cha̍p-ê nih?  I kóng, Ūi-tio̍h chiah ê jī-cha̍p-ê ê iân-kò͘, Góa ia̍h bô beh châu-bia̍t.
<sup>32</sup> I kóng, Kiû Chú bo̍h-tit siū-khì, góa koh kóng chit chi̍t-pái;  siat-sú tī-hia tú-tio̍h ū cha̍p-ê nih?  I kóng, Ūi-tio̍h chiah ê cha̍p-ê ê iân-kò͘, Góa ia̍h bô beh châu-bia̍t.
<sup>33</sup> Iâ-hô-hoa kap A-pek-la̍h-hán kóng bêng-pe̍k, chiū chiūⁿ-khì.  A-pek-la̍h-hán ia̍h tò-khì i ê só͘-chāi.

</p></div></div><div class="p_outer"><div class="p_left"> <div class="chap">=== 創世記 · 第 19 章 ===</div><p>
<sup>1</sup> 日暗，hit兩個使者到所多瑪；羅得坐tī所多瑪城門裡；羅得看見in，就起來迎接in；鞠躬面ǹg地，
<sup>2</sup> 講，我ê主ah，請oa̍t來奴僕ê厝歇暝洗腳，明á早起起來，行lín ê路。In講，m̄免；阮beh tī大街面過暝。
<sup>3</sup> 羅得切切請in；in chiah oa̍t-tńg腳，oat入伊ê厝；羅得為in備辦筵席，pek無酵餅；in就食。
<sup>4</sup> Iniáu未去睏，城內ê人，就是所多瑪人，tùi少年到老，四面來圍伊ê厝；
<sup>5</sup> 叫羅得講，今暗到你chia ê人tī tah-lo̍h？hō͘ in出來，照阮所ài做。
<sup>6</sup> 羅得出去到門外眾人hia，就將門關teh；
<sup>7</sup> 講，兄弟ah，請lín莫得做chit號pháiⁿ；
<sup>8</sup> 你看，我有兩個cha-bó͘-kiáⁿ，iáu是在室女；容允我chhōa出來，chhut-chāi lín所ài來行；獨獨chit兩人，已經到我ê厝，m̄-thang對in做甚麼。
<sup>9</sup> 眾人講，你退去。Koh講，Chit人寄居tī-chia，續beh管轄阮mah？taⁿ阮beh害你比害in khah傷重。就oe-khoeh羅得，進前beh攻破伊ê門。
<sup>10</sup> 總是hit兩人伸手，牽羅得入厝，將門關去。
<sup>11</sup> Koh hō͘門外ê人，tùi細到大，目睭ian-n̄g，lóng bōe看見；chhē到倦chhē無門。
<sup>12</sup> Hit兩人對羅得講，你tī-chia iáu有甚麼人？或是kiáⁿ婿，或是kiáⁿ，或是cha-bó͘-kiáⁿ，以及城內一切屬你ê人；你tio̍h hō͘ in lóng出chit所在。
<sup>13</sup> 因為阮beh剿滅chit-ê所在，是為tio̍h in hoah-hiàm ê聲tī耶和華ê面前真大；耶和華差阮來beh剿滅伊。
<sup>14</sup> 羅得出去，對娶伊ê cha-bó͘-kiáⁿ ê kiáⁿ婿講，Lín起來，離開chia；因為耶和華beh滅無chit-ê城；伊ê kiáⁿ婿掠做伊是講笑。
<sup>15</sup> 天光使者催逼羅得講，起來，chhōa你ê bó͘，以及你tī-chia兩個cha-bó͘-kiáⁿ去；驚了kap chit-ê城ê罪惡相kap受滅無。
<sup>16</sup> 羅得延chhiân；hit兩人，因為耶和華憐憫羅得，就牽伊ê手，kap伊ê bó͘ ê手，kap伊兩個cha-bó͘-kiáⁿ ê手，將伊chhōa出，安置tī城外。
<sup>17</sup> Chhōa in出去了，講，你tio̍h逃命，m̄-thang oa̍t頭看，亦m̄-thang tòa tī平洋；tio̍h走去山裡，驚了受滅無。
<sup>18</sup> 羅得對in講，我ê主ah，m̄-thang án-ni。
<sup>19</sup> 你看，你ê奴僕已經得tio̍h恩典tī你ê面前，你亦對我顯出極大ê仁慈，救我ê性命；我bōe會走到山裡，驚了chit-ê災禍到tī我，我就死。
<sup>20</sup> 你看，chit-ê城近近thang逃走，亦是細；請容允我逃閃tī-hia，來保全我ê活命；chit-ê城kiám m̄是細ê mah？
<sup>21</sup> 伊對伊講，Chit-ê tāi-chì，我亦允准你；你所講ê城，我無beh chhia倒。
<sup>22</sup> 你tio̍h緊緊走去hia；因為你iáu未到hia，我bōe會做甚麼。因為án-ni hit-ê城名叫Só-jíⁿ。
<sup>23</sup> 羅得到Só-jíⁿ，日已經出。
<sup>24</sup> Hit時耶和華將琉磺kap火，tùi天頂，tùi耶和華hia，降落tī所多瑪kap蛾摩拉。
<sup>25</sup> 將hiah-ê城，以及全平洋，kap城內所有ê百姓，連地面上生長ê，lóng毀壞。
<sup>26</sup> 羅得ê bó͘ tī後面，一下oa̍t頭看，就變做一支鹽柱。
<sup>27</sup> 亞伯拉罕透早起來，到伊前日khiā tī耶和華面前hit位；
<sup>28</sup> ǹg所多瑪、蛾摩拉，kap平洋ê全地來看；看見hit所在火煙chhèng高，親像火爐ê煙。
<sup>29</sup> 當上帝剿滅平洋chiah-ê城ê時，上帝siàu念亞伯拉罕；tú-tú tī chhia倒羅得所khiā起ê城ê時，就kah羅得tùi chhia倒ê中間出去。
<sup>30</sup> 羅得tiàm-tī Só-jíⁿ驚惶；就kap伊兩個cha-bó͘-kiáⁿ tùi Só-jíⁿ上去tiàm-tī山裡；伊kap兩個cha-bó͘-kiáⁿ tiàm-tī一個洞內。
<sup>31</sup> 大cha-bó͘-kiáⁿ 對細cha-bó͘-kiáⁿ講，咱ê老父老lah，地上koh無人kap咱做匹配，來照人道。
<sup>32</sup> 來lah，thang hō͘老父lim酒，kap伊相kap睏；án-ni咱好thang tùi伊留存後裔。
<sup>33</sup> Hit暝in hō͘老父lim酒；大cha-bó͘-kiáⁿ就入去kap老父相kap睏；伊甚麼時去睏，甚麼時起來，老父lóng m̄知。
<sup>34</sup> 過日大cha-bó͘-kiáⁿ kā細cha-bó͘-kiáⁿ講，我昨暝kap老父相kap睏；今暗咱koh hō͘伊lim酒，你thang入去kap伊相kap睏。Án-ni，咱好thang tùi老父留存後裔。
<sup>35</sup> Hit暝in koh hō͘老父lim酒，細cha-bó͘-kiáⁿ起來去kap伊睏；伊甚麼時去睏，甚麼時起來，老父亦lóng m̄知。
<sup>36</sup> Án-ni羅得兩個cha-bó͘-kiáⁿ lóng tùi in老父來懷孕。
<sup>37</sup> 大ê生kiáⁿ，叫伊ê名Mô͘-ap，就是現今Mô͘-ap人ê祖。
<sup>38</sup> 細ê亦生kiáⁿ，叫伊ê名Piān-á-bí，就是現今A-bûn人ê祖。

</p></div><div class="p_right"><div class="chap">=== 創世記 · 第 19 章 ===</div><p>
<sup>1</sup> Ji̍t-àm, hit nn̄g ê sù-chiá kàu Só͘-to-má;  Lô-tek chē tī Só͘-to-má siâⁿ-mn̂g-ni̍h;  Lô-tek khòaⁿ-kìⁿ in, chiū khí-lâi ngiâ-chih in;  kiok-kiong bīn ǹg tōe,
<sup>2</sup> kóng, Góa ê chú ah, chhiáⁿ oa̍t lâi lô͘-po̍k ê chhù hioh-mî, sóe-kha; bîn-á-chá-khí khí-lâi, kiâⁿ lín ê lō͘. In kóng, M̄-bián; goán beh tī tōa koe-bīn kè-mî.
<sup>3</sup> Lô-tek chhiat-chhiat chhiáⁿ in;  in chiah oa̍t-tńg-kha, oat-ji̍p i ê chhù;  Lô-tek ūi in pī-pān iân-sia̍h, pek bû-kàⁿ-piáⁿ;  in chiū chia̍h.
<sup>4</sup> In iáu-bē khì khùn, siâⁿ-lāi ê lâng, chiū-sī Só͘-to-má lâng, tùi siàu-liân kàu lāu, sì-bīn lâi ûi i ê chhù;
<sup>5</sup> kiò Lô-tek kóng, Kin-àm kàu lí chia ê lâng tī tah-lo̍h?  hō͘ in chhut-lâi, chiàu goán só͘ ài chòe.
<sup>6</sup> Lô-tek chhut-khì kàu mn̂g-gōa, chèng-lâng hia, chiū chiong mn̂g koaiⁿ-teh;
<sup>7</sup> kóng, Hiaⁿ-tī ah, chhiáⁿ lín bo̍h-tit chòe chit-hō pháiⁿ;
<sup>8</sup> lí khòaⁿ, góa ū nn̄g ê cha-bó͘-kiáⁿ, iáu sī chāi-sek-lú;  iông-ún góa chhōa-chhut-lâi, chhut-chāi lín só͘ ài lâi kiâⁿ;  to̍k-to̍k chit nn̄g-lâng, í-keng kàu góa ê chhù, m̄-thang tùi in chòe sím-mi̍h.
<sup>9</sup> Chèng-lâng kóng, Lí thè-khì.  Koh kóng, Chit-lâng kià-ku tī-chia, sòa beh koán-hat goán mah?  taⁿ goán beh hāi lí pí hāi in khah siong-tiōng.  Chiū oe-khoeh Lô-tek, chìn-chêng beh kong-phòa i ê mn̂g.
<sup>10</sup> Chóng-sī hit nn̄g-lâng chhun-chhiú, khan Lô-tek ji̍p chhù, chiong mn̂g koaiⁿ-khì.
<sup>11</sup> Koh hō͘ mn̂g-gōa ê lâng, tùi sòe kàu tōa, ba̍k-chiu ian-n̄g, lóng bōe khòaⁿ-kìⁿ;  chhē kàu siān chhē bô mn̂g.
<sup>12</sup> Hit nn̄g-lâng tùi Lô-tek kóng, Lí tī-chia iáu ū sím-mi̍h lâng?  he̍k-sī kiáⁿ-sài, he̍k-sī kiáⁿ, he̍k-sī cha-bó͘-kiáⁿ, í-ki̍p siâⁿ-lāi it-chhè sio̍k lí ê lâng;  lí tio̍h hō͘ in lóng chhut chit só͘-chāi.
<sup>13</sup> In-ūi goán beh châu-bia̍t chit ê só͘-chāi, sī ūi-tio̍h in hoah-hiàm ê siaⁿ tī Iâ-hô-hoa ê bīn-chêng chin-tōa;  Iâ-hô-hoa chhe goán lâi beh châu-bia̍t-i.
<sup>14</sup> Lô-tek chhut-khì, tùi chhōa i ê cha-bó͘-kiáⁿ ê kiáⁿ-sài kóng, Lín khí-lâi, lī-khui chia;  in-ūi Iâ-hô-hoa beh bia̍t-bô chit ê siâⁿ;  i ê kiáⁿ-sài lia̍h-chòe i sī kóng-chhiò.
<sup>15</sup> Thiⁿ-kng sù-chiá chhui-pek Lô-tek kóng, Khí-lâi, chhōa lí ê bó͘, í-ki̍p lí tī-chia nn̄g ê cha-bó͘-kiáⁿ khì;  kiaⁿ-liáu kap chit ê siâⁿ ê chōe-ok saⁿ-kap siū bia̍t-bô.
<sup>16</sup> Lô-tek iân-chhiân;  hit nn̄g-lâng, in-ūi Iâ-hô-hoa lîn-bín Lô-tek, chiū khan i ê chhiú, kap i ê bó͘ ê chhiú, kap i nn̄g ê cha-bó͘-kiáⁿ ê chhiú, chiong i chhōa-chhut, an-tì tī siâⁿ-gōa.
<sup>17</sup> Chhōa in chhut-khì liáu, kóng, Lí tio̍h tô-miā, m̄-thang oa̍t-thâu khòaⁿ, ia̍h m̄-thang tòa tī Pîⁿ-iûⁿ;  tio̍h cháu-khì soaⁿ-ni̍h, kiaⁿ-liáu siū bia̍t-bô.
<sup>18</sup> Lô-tek tùi in kóng, Góa ê Chú ah, m̄-thang án-ni.
<sup>19</sup> Lí khòaⁿ, lí ê lô͘-po̍k í-keng tit-tio̍h un-tián tī lí ê bīn-chêng, lí ia̍h tùi góa hián-chhut ke̍k-tōa ê jîn-chû, kiù góa ê sìⁿ-miā;  góa bōe-ōe cháu kàu soaⁿ-ni̍h, kiaⁿ-liáu chit ê chai-ē kàu tī góa, góa chiū sí.
<sup>20</sup> Lí khòaⁿ, chit ê siâⁿ kūn-kūn thang tô-cháu, ia̍h sī sòe;  chhiáⁿ iông-ún góa tô-siám tī-hia, lâi pó-choân góa ê oa̍h-miā;  chit ê siâⁿ kiám m̄-sī sòe-ê mah?
<sup>21</sup> I tùi i kóng, Chit ê tāi-chì, góa ia̍h ún-chún lí;  lí só͘ kóng ê siâⁿ, góa bô beh chhia-tó.
<sup>22</sup> Lí tio̍h kín-kín cháu-khì hia;  in-ūi lí iáu-bē kàu hia, góa bōe-ōe chòe sím-mi̍h.  In-ūi án-ni hit ê siâⁿ miâ-kiò Só-jíⁿ.
<sup>23</sup> Lô-tek kàu Só-jíⁿ, ji̍t í-keng chhut.
<sup>24</sup> Hit sî Iâ-hô-hoa chiong jiû-n̂g kap hé, tùi thiⁿ-téng, tùi Iâ-hô-hoa hia, kàng-lo̍h tī Só͘-to-má kap Gô-mô͘-la̍h.
<sup>25</sup> Chiong hiah ê siâⁿ, í-ki̍p choân pîⁿ-iûⁿ, kap siâⁿ-lāi só͘-ū ê peh-sìⁿ, liân tōe-bīn-chiūⁿ seng-tióng-ê, lóng húi-hoāi.
<sup>26</sup> Lô-tek ê bó͘ tī āu-bīn, chi̍t-ē oa̍t-thâu khòaⁿ, chiū pìⁿ-chòe chi̍t ki iâm-thiāu.
<sup>27</sup> A-pek-la̍h-hán thàu-chá khí-lâi, kàu i chêng-ji̍t khiā tī Iâ-hô-hoa bīn-chêng hit-ūi;
<sup>28</sup> ǹg Só͘-to-má Gô-mô͘-la̍h, kap Pîⁿ-iûⁿ ê choân-tōe lâi khòaⁿ;  khòaⁿ-kìⁿ hit só͘-chāi hé-ian chhèng-koâiⁿ, chhin-chhiūⁿ hé-lô͘ ê ian.
<sup>29</sup> Tng Siōng-tè châu-bia̍t Pîⁿ-iûⁿ chiah ê siâⁿ ê sî, Siōng-tè siàu-liām A-pek-la̍h-hán;  tú-tú tī chhia-tó Lô-tek só͘ khiā-khí ê siâⁿ ê sî, chiū kah Lô-tek tùi chhia-tó ê tiong-kan chhut-khì.
<sup>30</sup> Lô-tek tiàm tī Só-jíⁿ kiaⁿ-hiâⁿ;  chiū kap i nn̄g ê cha-bó͘-kiáⁿ tùi Só-jíⁿ chiūⁿ-khì tiàm tī soaⁿ-ni̍h;  i kap nn̄g ê cha-bó͘-kiáⁿ tiàm tī chi̍t ê tōng-lāi.
<sup>31</sup> Tōa cha-bó͘-kiáⁿ tùi sòe cha-bó͘-kiáⁿ kóng, Lán ê lāu-pē lāu-lah, tōe-chiūⁿ koh bô lâng kap lán chòe phit-phòe, lâi chiàu jîn-tō.
<sup>32</sup> Lâi-lah, thang hō͘ lāu-pē lim chiú, kap i saⁿ-kap khùn;  án-ni lán hó thang tùi i liû-chûn hō͘-è.
<sup>33</sup> Hit-mî in hō͘ lāu-pē lim chiú;  tōa cha-bó͘-kiáⁿ chiū ji̍p-khì kap lāu-pē saⁿ-kap khùn;  i sím-mi̍h sî khì khùn, sím-mi̍h sî khí-lâi, lāu-pē lóng m̄-chai.
<sup>34</sup> Kè-ji̍t tōa cha-bó͘-kiáⁿ kā sòe cha-bó͘-kiáⁿ kóng, Góa chā-mî kap lāu-pē saⁿ-kap khùn;  kin-àm lán koh hō͘ i lim chiú, lí thang ji̍p-khì kap i saⁿ-kap khùn.  Án-ni, lán hó thang tùi lāu-pē liû-chûn hō͘-è.
<sup>35</sup> Hit-mî in koh hō͘ lāu-pē lim chiú, sòe cha-bó͘-kiáⁿ khí-lâi khì kap i khùn;  i sím-mi̍h sî khì khùn, sím-mi̍h sî khí-lâi, lāu-pē ia̍h lóng m̄-chai.
<sup>36</sup> Án-ni Lô-tek nn̄g ê cha-bó͘-kiáⁿ lóng tùi in lāu-pē lâi hoâi-īn.
<sup>37</sup> Tōa-ê siⁿ kiáⁿ, kiò i ê miâ Mô͘-ap,  chiū-sī hiān-kim Mô͘-ap lâng ê chó͘.
<sup>38</sup> Sòe-ê ia̍h siⁿ-kiáⁿ, kiò i ê miâ Piān-á-bí, chiū-sī hiān-kim A-bûn lâng ê chó͘.

</p></div></div><div class="p_outer"><div class="p_left"> <div class="chap">=== 創世記 · 第 20 章 ===</div><p>
<sup>1</sup> 亞伯拉罕tùi-hia暫暫ǹg南方徙去；tòa tī Ka-te-su kap Su-jíⁿ ê中間，寄居tī Ki-la̍h-jíⁿ。
<sup>2</sup> 亞伯拉罕講到伊ê bó͘撒拉，就講，是我ê小妹；Ki-la̍h-jíⁿ王A-pí-bí-le̍k差人將撒拉chhōa去。
<sup>3</sup> 暝時，眠夢中，上帝來kā A-pí-bí-le̍k講，你是該死ê人，因為你所chhōa hit-ê婦人人是人ê bó͘。
<sup>4</sup> A-pí-bí-le̍k iáu未親近伊，就講，主ah，行義ê百姓，你亦beh滅伊mah？
<sup>5</sup> Hit人kiám m̄是本身對我講，伊是我ê小妹mah？就婦人人亦本身講，伊是我ê兄；我做chit-ê事，是心端正，手清氣。
<sup>6</sup> 上帝tī夢中對伊講，我本知你做chit-ê事，是心中端正；我chiah阻擋你，免得你得罪我；所以我無容允你摸tio̍h伊。
<sup>7</sup> Taⁿ你tio̍h將chit人ê bó͘還伊，因為伊是先知；伊beh替你祈禱，你chiah會活；你若m̄還伊，你tio̍h知，你kap你所有ê人lóng得beh死。
<sup>8</sup> A-pí-bí-le̍k透早起來，叫眾奴僕來，將chiah-ê tāi-chì lóng講hō͘ in聽；hiah-ê人lóng真驚。
<sup>9</sup> A-pí-bí-le̍k叫亞伯拉罕來，對伊講，你對阮所行ê是甚麼事？我有甚麼得罪你，你竟然hō͘我kap我國內ê人陷落重罪？你對我行m̄應該行ê事。
<sup>10</sup> A-pí-bí-le̍k koh對亞伯拉罕講，你看見甚麼，chiah做chit-ê事？
<sup>11</sup> 亞伯拉罕講，我phah算chit所在ê人lóng無驚上帝；in beh為tio̍h我ê bó͘ ê緣故thâi死我。
<sup>12</sup> Koh伊亦實在是我ê小妹，siâng父koh母，後來做我ê bó͘。
<sup>13</sup> 當上帝kah我離開老父ê家，四界行ê時，我kā伊講，將來咱所到ê所在，請你稱我講，伊是我ê兄；這就是你款待我ê恩。
<sup>14</sup> A-pí-bí-le̍k將羊、牛、奴僕、女婢，hō͘亞伯拉罕；koh將伊ê bó͘撒拉還伊。
<sup>15</sup> A-pí-bí-le̍k koh講，你看，我ê地lóng tī你ê面前，你thang隨意khiā起。
<sup>16</sup> Koh kā撒拉講，我hō͘你ê兄一千銀，kā你對全家做遮目睭ê；taⁿ你tī一切lóng無不是。
<sup>17</sup> 亞伯拉罕祈禱上帝；上帝就醫好A-pí-bí-le̍k kap伊ê bó͘ kap女婢，in就能生kiáⁿ。
<sup>18</sup> 因為耶和華為tio̍h亞伯拉罕ê bó͘撒拉ê緣故，已經hō͘ A-pí-bí-le̍k家內ê婦人人bōe會生kiáⁿ。

</p></div><div class="p_right"><div class="chap">=== 創世記 · 第 20 章 ===</div><p>
<sup>1</sup> A-pek-la̍h-hán tùi-hia chām-chām ǹg lâm-hng sóa-khì;  tòa tī Ka-te-su kap Su-jíⁿ ê tiong-kan, kià-ku tī Ki-la̍h-jíⁿ.
<sup>2</sup> A-pek-la̍h-hán kóng kàu i ê bó͘ Sat-la̍h, chiū kóng, Sī góa ê sió-bē;  Ki-la̍h-jíⁿ ông A-pí-bí-le̍k chhe lâng chiong Sat-la̍h chhōa-khì.
<sup>3</sup> Mî-sî, bîn-bāng-tiong, Siōng-tè lâi kā A-pí-bí-le̍k kóng, Lí sī kai sí ê lâng, in-ūi lí só͘ chhōa hit ê hū-jîn-lâng sī lâng ê bó͘.
<sup>4</sup> A-pí-bí-le̍k iáu-bē chhin-kūn i, chiū kóng, Chú ah, kiâⁿ-gī ê peh-sìⁿ, Lí ia̍h beh bia̍t i mah?
<sup>5</sup> Hit-lâng kiám m̄-sī pún-sin tùi góa kóng, I sī góa ê sió-bē mah?  Chiū hū-jîn-lâng ia̍h pún-sin kóng, I sī góa ê hiaⁿ;  góa chòe chit ê sū, sī sim toan-chèng, chhiú chheng-khì.
<sup>6</sup> Siōng-tè tī bāng-tiong tùi i kóng, Góa pún chai lí chòe chit ê sū, sī sim-tiong toan-chèng;  Góa chiah chó͘-tòng lí, bián-tit lí tek-chōe Góa;  só͘-í Góa bô iông-ún lí bong-tio̍h i.
<sup>7</sup> Taⁿ lí tio̍h chiong chit lâng ê bó͘ hêng-i, in-ūi i sī sian-ti;  i beh thòe lí kî-tó, lí chiah ōe oa̍h;  lí nā m̄ hêng-i, lí tio̍h chai, lí kap lí só͘ ū ê lâng lóng tit-beh sí.
<sup>8</sup> A-pí-bí-le̍k thàu-chá khí-lâi, kiò chèng lô͘-po̍k lâi, chiong chiah ê tāi-chì lóng kóng hō͘ in thiaⁿ;  hiah ê lâng lóng chin kiaⁿ.
<sup>9</sup> A-pí-bí-le̍k kiò A-pek-la̍h-hán lâi, tùi i kóng, Lí tùi goán só͘ kiâⁿ-ê sī sím-mi̍h sū?  góa ū sím-mi̍h tek-chōe lí, lí kéng-jiân hō͘ góa kap góa kok-lāi ê lâng hām-lo̍h tāng-chōe?  lí tùi góa kiâⁿ m̄ eng-kai kiâⁿ ê sū.
<sup>10</sup> A-pí-bí-le̍k koh tùi A-pek-la̍h-hán kóng, Lí khòaⁿ-kìⁿ sím-mi̍h, chiah chòe chit ê sū?
<sup>11</sup> A-pek-la̍h-hán kóng, Góa phah-sǹg chit só͘-chāi ê lâng lóng bô kiaⁿ Siōng-tè;  in beh ūi-tio̍h góa ê bó͘ ê iân-kò͘ thâi-sí góa.
<sup>12</sup> Koh i ia̍h si̍t-chāi sī góa ê sió-bē, siâng-pē koh-bú, āu-lâi chòe góa ê bó͘.
<sup>13</sup> Tng Siōng-tè kah góa lī-khui lāu-pē ê ke, sì-kòe kiâⁿ ê sî, góa kā i kóng, chiong-lâi lán só͘ kàu ê só͘-chāi, chhiáⁿ lí chheng góa kóng, I sī góa ê hiaⁿ; che chiū-sī lí khoán-thāi góa ê un.
<sup>14</sup> A-pí-bí-le̍k chiong iûⁿ, gû, lô͘-po̍k, lú-pī, hō͘ A-pek-la̍h-hán;  koh chiong i ê bó͘ Sat-la̍h hêng-i.
<sup>15</sup> A-pí-bí-le̍k koh kóng, Lí khòaⁿ, góa ê tōe lóng tī lí ê bīn-chêng, lí thang sûi-ì khiā-khí.
<sup>16</sup> Koh kā Sat-la̍h kóng, Góa hō͘ lí ê hiaⁿ chi̍t chheng gûn, kā lí tùi choân-ke chòe jia ba̍k-chiu-ê;  taⁿ lí tī it-chhè lóng bô put-sī.
<sup>17</sup> A-pek-la̍h-hán kî-tó Siōng-tè;  Siōng-tè chiū i-hó A-pí-bí-le̍k kap i ê bó͘ kap lú-pī, in chiū ōe siⁿ kiáⁿ.
<sup>18</sup> In-ūi Iâ-hô-hoa ūi-tio̍h A-pek-la̍h-hán ê bó͘ Sat-la̍h ê iân-kò͘, í-keng hō͘ A-pí-bí-le̍k ke-lāi ê hū-jîn-lâng bōe-ōe siⁿ-kiáⁿ.

</p></div></div><div class="p_outer"><div class="p_left"> <div class="chap">=== 創世記 · 第 21 章 ===</div><p>
<sup>1</sup> 耶和華照伊前ê話眷顧撒拉；tùi án-ni耶和華照伊所講ê kā撒拉做成。
<sup>2</sup> 亞伯拉罕年老ê時，撒拉懷孕；到上帝對伊講ê日期，就kā伊生一個kiáⁿ。
<sup>3</sup> 亞伯拉罕kā撒拉所生ê kiáⁿ，號名叫以撒。
<sup>4</sup> 以撒出世八日，亞伯拉罕照上帝所吩咐ê，kā伊ê kiáⁿ行割禮。
<sup>5</sup> 伊ê kiáⁿ以撒出世ê時，亞伯拉罕一百歲。
<sup>6</sup> 撒拉講，上帝hō͘我歡喜笑；見若聽見ê，beh kap我同歡喜笑。
<sup>7</sup> Koh講，Chī-chūi能事先kā亞伯拉罕講，撒拉beh hō͘嬰á suh奶？因為tī伊年老ê時，我kā伊生一個kiáⁿ。
<sup>8</sup> Gín-á漸漸大，就斷奶；以撒斷奶ê日，亞伯拉罕排設大筵席。
<sup>9</sup> 當時埃及人夏甲kā亞伯拉罕所生ê kiáⁿ teh冷笑，hō͘撒拉看見；
<sup>10</sup> 就對亞伯拉罕講，Tio̍h趕出chit-ê女婢kap伊ê kiáⁿ；因為女婢ê kiáⁿ bōe-thang kap我ê kiáⁿ以撒同做後嗣。
<sup>11</sup> 亞伯拉罕因為伊ê kiáⁿ ê緣故不止憂悶。
<sup>12</sup> 上帝kā亞伯拉罕講，你m̄-thang為tio̍h chit-ê gín-á以及你ê女婢憂悶；見若撒拉對你講ê，你lóng tio̍h聽；因為tùi以撒生ê，chiah beh稱做你ê後裔。
<sup>13</sup> 論到女婢ê kiáⁿ，我亦beh hō͘伊成做一國，因為伊亦是你生ê。
<sup>14</sup> 亞伯拉罕早早起來，the̍h餅kap一皮袋ê水hō͘夏甲；hē tī伊ê肩頭頂；連gín-á續kah伊去；伊就去，到別士巴ê曠野就行無路。
<sup>15</sup> 皮袋內ê水用了，夏甲就將gín-á放tī細叢樹腳。
<sup>16</sup> 本身行開，約略射(cho̍h)一支箭ê遠，相對面teh坐；講，我不忍看gín-á死；就相對面坐，出聲大啼哭。
<sup>17</sup> 上帝聽見gín-á ê聲；上帝ê使者tùi天裡叫夏甲講，夏甲，你有甚麼tāi-chì？m̄免驚；上帝已經聽見gín-á tī-hia ê聲。
<sup>18</sup> 起來，亦hō͘ gín-á起來，牽tī你ê手；我beh hō͘伊成做大國。
<sup>19</sup> 上帝開伊ê目睭，伊就看見水井；就將皮袋去入水到滿滿，續hō͘ gín-á lim。
<sup>20</sup> 上帝kap gín-á tī-teh，伊就漸漸大；tiàm-tī曠野，成做射箭ê人。
<sup>21</sup> 伊khiā起tī Pa-lân ê曠野；伊ê老母tùi埃及地kā伊chhōa一個bó͘。
<sup>22</sup> 當hit時A-pí-bí-le̍k，kap伊ê軍長Hui-kok，對亞伯拉罕講，見若你所行ê事，上帝kap你tī-teh。
<sup>23</sup> Taⁿ你tī-chia tio̍h kí上帝kap我chiù-chōa，m̄-thang欺負我，kap我ê kiáⁿ，以及我ê孫；我àn怎樣好款待你，你亦tio̍h照án-ni款待我，以及你所寄居ê地方。
<sup>24</sup> 亞伯拉罕講，我beh chiù-chōa。
<sup>25</sup> 前A-pí-bí-le̍k ê奴僕霸佔一口水井，亞伯拉罕為chit-ê事嫌A-pí-bí-le̍k。
<sup>26</sup> A-pí-bí-le̍k講，Chī-chūi做chit-ê tāi-chì，我m̄知；你亦未有kā我講，到今á日我chiah聽見。
<sup>27</sup> 亞伯拉罕將羊kap牛hō͘ A-pí-bí-le̍k；兩人就相kap立約。
<sup>28</sup> 亞伯拉罕將七隻母ê羊羔另外放tī一所在。
<sup>29</sup> A-pí-bí-le̍k問亞伯拉罕講，你將七隻母ê羊羔另外放tī一所在，是甚麼意思？
<sup>30</sup> 應講，你tio̍h tùi我ê手收chit七隻母ê羊羔，做我開chit口井ê證據。
<sup>31</sup> 所以名hit所在叫別士巴，因為in兩人tī-hia有chiù-chōa。
<sup>32</sup> In tī別士巴立約；A-pí-bí-le̍k就kap伊ê軍長Hui-kok起身tò去腓利士地。
<sup>33</sup> 亞伯拉罕tī別士巴栽一叢垂絲柳樹；koh tī-hia求叫耶和華永永tī-teh上帝ê名。
<sup>34</sup> 亞伯拉罕tī腓利士人ê地寄居chōe-chōe日。

</p></div><div class="p_right"><div class="chap">=== 創世記 · 第 21 章 ===</div><p>
<sup>1</sup> Iâ-hô-hoa chiàu I chêng ê ōe koàn-kò͘ Sat-la̍h;  tùi án-ni Iâ-hô-hoa chiàu I só͘ kóng-ê kā Sat-la̍h chòe-chiâⁿ.
<sup>2</sup> A-pek-la̍h-hán nî-lāu ê sî, Sat-la̍h hoâi-īn;  kàu Siōng-tè tùi i kóng ê ji̍t-kî, chiū kā i siⁿ chi̍t ê kiáⁿ.
<sup>3</sup> A-pek-la̍h-hán kā Sat-la̍h só͘ siⁿ ê kiáⁿ, hō miâ kiò Í-sat.
<sup>4</sup> Í-sat chhut-sì poeh-ji̍t, A-pek-la̍h-hán chiàu Siōng-tè só͘ hoan-hù-ê, kā i ê kiáⁿ kiâⁿ kat-lé.
<sup>5</sup> I ê kiáⁿ Í-sat chhut-sì ê sî, A-pek-la̍h-hán chi̍t-pah hè.
<sup>6</sup> Sat-la̍h kóng, Siōng-tè hō͘ góa hoaⁿ-hí chhiò;  kìⁿ-nā thiaⁿ-kìⁿ-ê, beh kap góa tâng hoaⁿ-hí chhiò.
<sup>7</sup> Koh kóng, Chī-chūi ōe tāi-seng kā A-pek-la̍h-hán kóng, Sat-la̍h beh hō͘ eⁿ-á suh-leng?  in-ūi tī i nî-lāu ê sî, góa kā i siⁿ chi̍t ê kiáⁿ.
<sup>8</sup> Gín-á chiām-chiām tōa, chiū tn̄g-leng;  Í-sat tn̄g-leng ê ji̍t, A-pek-la̍h-hán pâi-siat tōa iân-sia̍h.
<sup>9</sup> Tng-sî Ai-ki̍p lâng Hā-kah kā A-pek-la̍h-hán só͘ siⁿ ê kiáⁿ teh léng-chhiò, hō͘ Sat-la̍h khòaⁿ-kìⁿ;
<sup>10</sup> chiū tùi A-pek-la̍h-hán kóng, Tio̍h kóaⁿ-chhut chit ê lú-pī kap i ê kiáⁿ;  in-ūi lú-pī ê kiáⁿ bōe-thang kap góa ê kiáⁿ Í-sat tâng chòe hō͘-sû.
<sup>11</sup> A-pek-la̍h-hán in-ūi i ê kiáⁿ ê iân-kò͘ put-chí iu-būn.
<sup>12</sup> Siōng-tè kā A-pek-la̍h-hán kóng,  Lí m̄-thang ūi-tio̍h chit ê gín-á í-ki̍p lí ê lú-pī iu-būn;  kìⁿ-nā Sat-la̍h tùi lí kóng ê, lí lóng tio̍h thiaⁿ;  in-ūi tùi Í-sat siⁿ-ê, chiah beh chheng-chòe lí ê hō͘-è.
<sup>13</sup> Lūn-kàu lú-pī ê kiáⁿ, Góa ia̍h beh hō͘ i chiâⁿ-chòe chi̍t-kok, in-ūi i ia̍h sī lí siⁿ-ê.
<sup>14</sup> A-pek-la̍h-hán chá-chá khí-lâi, the̍h piáⁿ kap chi̍t phê-tē ê chúi hō͘ Hā-kah;  hē tī i ê keng-thâu-téng;  liân gín-á sòa kah i khì;  i chiū khì, kàu Pia̍t-sī-pa ê khòng-iá chiū kiâⁿ bô lō͘.
<sup>15</sup> Phê-tē lāi ê chúi ēng-liáu, Hā-kah chiū chiong gín-á pàng tī sòe châng chhiū kha.
<sup>16</sup> Pún-sin kiâⁿ-khui,  iok-lio̍k cho̍h chi̍t ki chìⁿ ê hn̄g, saⁿ-tùi-bīn teh chē;  kóng, Góa put-jím khòaⁿ gín-á sí;  chiū saⁿ-tùi-bīn chē, chhut-siaⁿ tōa thî-khàu.
<sup>17</sup> Siōng-tè thiaⁿ-kìⁿ gín-á ê siaⁿ;  Siōng-tè ê sù-chiá tùi thiⁿ-ni̍h kiò Hā-kah kóng, Hā-kah, lí ū sím-mi̍h tāi-chì?  m̄-bián kiaⁿ;  Siōng-tè í-keng thiaⁿ-kìⁿ gín-á tī-hia ê siaⁿ.
<sup>18</sup> Khí-lâi, ia̍h hō͘ gín-á khí-lâi, khan tī lí ê chhiú;  Góa beh hō͘ i chiâⁿ-chòe tōa-kok.
<sup>19</sup> Siōng-tè khui i ê ba̍k-chiu, i chiū khòaⁿ-kìⁿ chúi-chíⁿ;  chiū chiong phê-tē khì ji̍p-chúi kàu móa-móa, sòa hō͘ gín-á lim.
<sup>20</sup> Siōng-tè kap gín-á tī-teh, i chiū chiām-chiām tōa;  tiàm tī khòng-iá, chiâⁿ-chòe siā-chìⁿ ê lâng.
<sup>21</sup> I khiā-khí tī Pa-lân ê khòng-iá;  i ê lāu-bú tùi Ai-ki̍p tōe kā i chhōa chi̍t ê bó͘.
<sup>22</sup> Tng hit-sî A-pí-bí-le̍k, kap i ê kun-tiúⁿ Hui-kok, tùi A-pek-la̍h-hán kóng, Kìⁿ-nā lí só͘ kiâⁿ ê sū, Siōng-tè kap lí tī-teh.
<sup>23</sup> Taⁿ lí tī-chia tio̍h kí Siōng-tè kap góa chiù-chōa, m̄-thang khi-hū góa, kap góa ê kiáⁿ, í-ki̍p góa ê sun;  góa àn-cháiⁿ-iūⁿ hó khoán-thāi lí, lí ia̍h tio̍h chiàu án-ni khoán-thāi góa, í-ki̍p lí só͘ kià-ku ê tōe-hng.
<sup>24</sup> A-pek-la̍h-hán kóng, Góa beh chiù-chōa.
<sup>25</sup> Chêng A-pí-bí-le̍k ê lô͘-po̍k pà-chiàm chi̍t kháu chúi-chíⁿ, A-pek-la̍h-hán ūi chit ê sū hiâm A-pí-bí-le̍k.
<sup>26</sup> A-pí-bí-le̍k kóng, Chī-chūi chòe chit ê tāi-chì, góa m̄-chai;  lí ia̍h bē ū kā góa kóng, kàu kin-á-ji̍t góa chiah thiaⁿ-kìⁿ.
<sup>27</sup> A-pek-la̍h-hán chiong iûⁿ kap gû hō͘ A-pí-bí-le̍k;  nn̄g-lâng chiū saⁿ-kap li̍p-iok.
<sup>28</sup> A-pek-la̍h-hán chiong chhit chiah bú ê iûⁿ-ko lēng-gōa pàng tī chi̍t só͘-chāi.
<sup>29</sup> A-pí-bí-le̍k mn̄g A-pek-la̍h-hán kóng, Lí chiong chhit chiah bú ê iûⁿ-ko lēng-gōa pàng tī chi̍t só͘-chāi, sī sím-mi̍h ì-sù?
<sup>30</sup> Ìn kóng, Lí tio̍h tùi góa ê chhiú siu chí chhit chiah bú ê iûⁿ-ko, chòe góa khui chit kháu chíⁿ ê chèng-kù.
<sup>31</sup> Só͘-í miâ hit só͘-chāi kiò Pia̍t-sī-pa,  in-ūi in nn̄g-lâng tī-hia ū chiù-chōa.
<sup>32</sup> In tī Pia̍t-sī-pa li̍p-iok;  A-pí-bí-le̍k chiū kap i ê kun-tiúⁿ Hui-kok khí-sin tò-khì Hui-lī-sū tōe.
<sup>33</sup> A-pek-la̍h-hán tī Pia̍t-sī-pa chai chi̍t châng sûi-si-liú chhiū;  koh tī-hia kiû-kiò Iâ-hô-hoa éng-éng tī-teh Siōng-tè ê miâ.
<sup>34</sup> A-pek-la̍h-hán tī Hui-lī-sū lâng ê tōe kià-ku chōe-chōe ji̍t.

</p></div></div><div class="p_outer"><div class="p_left"> <div class="chap">=== 創世記 · 第 22 章 ===</div><p>
<sup>1</sup> Chiah-ê tāi-chì以後，上帝試亞伯拉罕，叫伊講，亞伯拉罕；伊應講，我tī-chia。
<sup>2</sup> 上帝講，你帶你ê kiáⁿ，就是你獨生ê kiáⁿ，你所疼ê以撒，去Mô͘-lī-a ê地，我所beh指示你ê山；tī-hia將伊獻做燒祭。
<sup>3</sup> 亞伯拉罕透早起來，備辦驢，帶伊ê兩個少年人，kap伊ê kiáⁿ以撒；亦破燒祭ê柴；就起身去上帝所指示伊ê地。
<sup>4</sup> 到第三日，亞伯拉罕kia̍h目遠遠看hit-ê所在。
<sup>5</sup> 亞伯拉罕對伊ê少年人講，Lín kap驢tiàm chia thèng候，我kap gín-á去hia敬拜，就tò來lín chia。
<sup>6</sup> 亞伯拉罕將燒祭ê柴hē tī伊ê kiáⁿ以撒ê身上，家己ê手kia̍h火kap刀；tùi hit-tia̍p兩人相kap行。
<sup>7</sup> 以撒kā伊ê老父亞伯拉罕講，父ah；伊講，我ê kiáⁿ，我tī-chia。伊講，你看，火kap柴lóng有；總是燒祭ê羊á tī tah-lo̍h？
<sup>8</sup> 亞伯拉罕講，我ê kiáⁿ，上帝beh家己備辦燒祭ê羊á；tùi hit-tia̍p兩人相kap行。
<sup>9</sup> In到上帝指示伊ê所在；亞伯拉罕tī-hia起壇，將柴排好，縛伊ê kiáⁿ以撒，hē tī 壇裡ê柴頂。
<sup>10</sup> 亞伯拉罕就伸手kia̍h刀，beh thâi伊ê kiáⁿ。
<sup>11</sup> 耶和華ê使者對天叫伊講，亞伯拉罕，亞伯拉罕；伊應講，我tī-chia。
<sup>12</sup> 使者講，你m̄-thang tī chit-ê gín-á ê身上下手，亦m̄-thang對伊怎樣做；因為我taⁿ知你是敬畏上帝，亦無將你ê kiáⁿ，就是你獨生ê，留teh，m̄-hō͘我。
<sup>13</sup> 亞伯拉罕kia̍h目看，看見後面有一隻羊káng，角纏tī kui抱ê樹á；亞伯拉罕就去掠hit隻羊káng來，獻做燒祭，來替伊ê kiáⁿ。
<sup>14</sup> 亞伯拉罕名hit-ê所在叫耶和華以勒；到今á日人iáu teh講，Tī耶和華ê山beh備辦。
<sup>15</sup> 耶和華ê使者第二pái對天叫亞伯拉罕講，
<sup>16</sup> 耶和華講，你已經行chit-ê事，無留你ê kiáⁿ，就是你獨生ê kiáⁿ，我就kí家己chiù-chōa講，
<sup>17</sup> 我賜福beh賜福你，加添beh加添你ê後裔，親像天頂ê 星，海邊ê沙；你ê後裔beh得tio̍h chiah-ê對敵ê關隘。
<sup>18</sup> Koh地上萬邦beh因為你ê後裔得tio̍h福氣；因為你聽thàn我ê話。
<sup>19</sup> Tùi hit-tia̍p，亞伯拉罕tò來伊hiah-ê少年人hia；in就相kap起身去別士巴。亞伯拉罕就tiàm-tī別士巴。
<sup>20</sup> Chiah-ê tāi-chì了後，有人kā亞伯拉罕講，Bi̍t-ka kā你ê小弟Ná-ho̍k生kiáⁿ；
<sup>21</sup> 大ê O͘-su，小弟Pò͘-su，kap A-lân ê老父，Ki-bó͘-lī；
<sup>22</sup> kap Ki-siat、Hap-só、Pit-ta̍t、Ek-la̍h、Pí-thó͘-lī，(Pí-thó͘-lī生利百加)
<sup>23</sup> Chit八人lóng是Bi̍t-ka kā亞伯拉罕ê小弟Ná-ho̍k生ê。
<sup>24</sup> Ná-ho̍k ê細姨，名Liû-má，生Thê-pat、Ka-hâm、Tha-hat、kap Má-ka。

</p></div><div class="p_right"><div class="chap">=== 創世記 · 第 22 章 ===</div><p>
<sup>1</sup> Chiah ê tāi-chì í-āu, Siōng-tè chhì A-pek-la̍h-hán, kiò i kóng, A-pek-la̍h-hán;  i ìn kóng, Góa tī-chia.
<sup>2</sup> Siōng-tè kóng, Lí tòa lí ê kiáⁿ, chiū-sī lí to̍k-siⁿ ê kiáⁿ, lí só͘ thiàⁿ ê Í-sat, khì Mô͘-lī-a ê tōe, Góa só͘ beh chí-sī lí ê soaⁿ;  tī-hia chiong i hiàn-chòe sio-chè.
<sup>3</sup> A-pek-la̍h-hán thàu-chá khí-lâi, pī-pān lû, tòa i ê nn̄g ê siàu-liân lâng, kap i ê kiáⁿ Í-sat;  ia̍h phòa sio-chè ê chhâ;  chiū khí-sin khì Siōng-tè só͘ chí-sī i ê tōe.
<sup>4</sup> Kàu tē-saⁿ ji̍t, A-pek-la̍h-hán kia̍h-ba̍k hn̄g-hn̄g khòaⁿ hit ê só͘-chāi.
<sup>5</sup> A-pek-la̍h-hán tùi i ê siàu-liân lâng kóng, Lín kap lû tiàm chia thèng-hāu, góa kap gín-á khì hia kèng-pài, chiū tò-lâi lín chia.
<sup>6</sup> A-pek-la̍h-hán chiong sio-chè ê chhâ hē tī i ê kiáⁿ Í-sat ê sin-chiūⁿ, ka-kī ê chhiú kia̍h hé kap to;  tùi hit-tia̍p nn̄g-lâng saⁿ-kap kiâⁿ.
<sup>7</sup> Í-sat kā i ê lāu-pē A-pek-la̍h-hán kóng, Pē ah;  i kóng, Góa ê kiáⁿ, góa tī-chia.  I kóng, Lí khòaⁿ, hé kap chhâ lóng ū;  chóng-sī sio-chè ê iûⁿ-á tī tah-lo̍h?
<sup>8</sup> A-pek-la̍h-hán kóng, Góa ê kiáⁿ, Siōng-tè beh ka-kī pī-pān sio-chè ê iûⁿ-á;  tùi hit-tia̍p nn̄g-lâng saⁿ-kap kiâⁿ.
<sup>9</sup> In kàu Siōng-tè chí-sī i ê só͘-chāi;  A-pek-la̍h-hán tī-hia khí tôaⁿ, chiong chhâ pâi-hó, pa̍k i ê kiáⁿ Í-sat, hē tī tôaⁿ-ni̍h ê chhâ-téng.
<sup>10</sup> A-pek-la̍h-hán chiū chhun-chhiú kia̍h-to, beh thâi i ê kiáⁿ.
<sup>11</sup> Iâ-hô-hoa ê sù-chiá tùi thiⁿ kiò i kóng, A-pek-la̍h-hán, A-pek-la̍h-hán;  i ìn kóng, Góa tī-chia.
<sup>12</sup> Sù-chiá kóng, Lí m̄-thang tī chit ê gín-á ê sin-chiūⁿ hē-chhiú, ia̍h m̄-thang tùi i cháiⁿ-iūⁿ chòe;  in-ūi góa taⁿ chai lí sī kèng-ùi Siōng-tè, ia̍h bô chiong lí ê kiáⁿ, chiū-sī lí to̍k-siⁿ-ê, lâu-teh, m̄-hō͘ góa.
<sup>13</sup> A-pek-la̍h-hán kia̍h-ba̍k khòaⁿ, khòaⁿ-kìⁿ āu-bīn ū chi̍t chiah iûⁿ-káng, kak tîⁿ tī kui-phō ê chhiū-á;  A-pek-la̍h-hán chiū khì lia̍h hit chiah iûⁿ-káng lâi, hiàn chòe sio-chè, lâi thòe i ê kiáⁿ.
<sup>14</sup> A-pek-la̍h-hán miâ hit ê só͘-chāi kiò Iâ-hô-hoa-í-le̍k;  kàu kin-á-ji̍t lâng iáu teh kóng, Tī Iâ-hô-hoa ê soaⁿ beh pī-pān.
<sup>15</sup> Iâ-hô-hoa ê sù-chiá tē-jī pái tùi thiⁿ kiò A-pek-la̍h-hán kóng,
<sup>16</sup> Iâ-hô-hoa kóng, Lí í-keng kiâⁿ chit ê sū, bô lâu lí ê kiáⁿ, chiū-sī lí to̍k-siⁿ ê kiáⁿ, Góa chiū kí ka-kī chiù-chōa kóng,
<sup>17</sup> Góa sù-hok beh sù-hok lí, ke-thiⁿ beh ke-thiⁿ lí ê hō͘-è, chhin-chhiūⁿ thiⁿ-téng ê chhiⁿ, hái-piⁿ ê soa;  lí ê hō͘-è beh tit-tio̍h chiah ê tùi-te̍k ê koan-ài.
<sup>18</sup> Koh tōe-chiūⁿ bān-pang beh in-ūi lí ê hō͘-è tit-tio̍h hok-khì;  in-ūi lí thiaⁿ-thàn Góa ê ōe.
<sup>19</sup> Tùi hit-tia̍p A-pek-la̍h-hán tò-lâi i hiah ê siàu-liân lâng hia;  in chiū saⁿ-kap khí-sin khì Pia̍t-sī-pa.  A-pek-la̍h-hán chiū tiàm tī Pia̍t-sī-pa.
<sup>20</sup> Chiah ê tāi-chì liáu-āu, ū lâng kā A-pek-la̍h-hán kóng, Bi̍t-ka kā lí ê sió-tī Ná-ho̍k siⁿ-kiáⁿ;
<sup>21</sup> tōa-ê O͘-su, sió-tī Pò͘-su, kap A-lân ê lāu-pē, Ki-bó͘-lī;
<sup>22</sup> kap Ki-siat, Hap-só, Pit-ta̍t, Ek-la̍h, Pí-thó͘-lī, (Pí-thó͘-lī siⁿ Lī-pek-ka)
<sup>23</sup> Chí poeh-lâng lóng sī Bi̍t-ka kā A-pek-la̍h-hán ê sió-tī Ná-ho̍k siⁿ-ê.
<sup>24</sup> Ná-ho̍k ê sòe-î, miâ Liû-má, siⁿ Thê-pat, Ka-hâm, Tha-hat, kap Má-ka.

</p></div></div><div class="p_outer"><div class="p_left"> <div class="chap">=== 創世記 · 第 23 章 ===</div><p>
<sup>1</sup> 撒拉享受一百二十七歲；這是撒拉一生ê年歲。
<sup>2</sup> 撒拉死tī迦南地ê Ki-lia̍t-a-pa，就是Hi-pek-lûn；亞伯拉罕來，為tio̍h撒拉哀傷啼哭。
<sup>3</sup> 後來亞伯拉罕tùi死人ê面前起來，kā Hek人講，
<sup>4</sup> 我tī lín中間是寄居ê出外人；求lín tī-chia hō͘我一個所在做塚地，thang埋葬我ê死人，hō͘我無koh看見伊。
<sup>5</sup> Hek人應亞伯拉罕，kā伊講，
<sup>6</sup> 我ê主，請聽；你tī阮中間做上帝ê bo̍k-pek；chhut-chāi你tī阮ê塚地內揀第一好ê，來埋葬你ê死人；阮無一人m̄容允你tī伊ê塚地lāi埋葬你ê死人。
<sup>7</sup> 亞伯拉罕起來，對hit所在ê人，就是Hek族，àⁿ腰。
<sup>8</sup> 對in講，Lín若有意思beh hō͘我埋葬我ê死人，hō͘我無koh看見伊，就請聽我，替我求Só-hat ê kiáⁿ Í-hut-lûn，
<sup>9</sup> 將伊ê田頭Be̍k-pí-la̍h ê穴hō͘我；伊thang照足額ê價數賣hō͘我；hō͘我tī lín中間有業thang做墓地。
<sup>10</sup> 當時Í-hut-lûn坐tī Hek人ê中間；tùi hit-tia̍p Hek人Í-hut-lûn tī一切入伊ê城門ê Hek人ê面前，應亞伯拉罕，講，
<sup>11</sup> m̄免，我ê主聽我；我beh送你hit坵田，連hit內面ê穴亦hō͘你；tī我同族ê人ê面前，我hō͘你，thang埋葬你ê死人。
<sup>12</sup> 亞伯拉罕就tī hit所在ê百姓ê面前àⁿ腰；
<sup>13</sup> tī hit所在百姓ê面前，對Í-hut-lûn講，你若肯，請聽我；我beh將田ê價錢hō͘你，你tio̍h收；hō͘我thang tī-hia埋葬我ê死人。
<sup>14</sup> Í-hut-lûn應亞伯拉罕講，
<sup>15</sup> 我ê主，請聽我；田值得銀四百sià-khek-le̍k，tī你我ê中間，beh算甚麼？做你埋葬你ê死人。
<sup>16</sup> 亞伯拉罕聽Í-hut-lûn ê話，照伊tī Hek人ê面前所講ê，將買賣通用ê銀，秤(phêng)四百sià-khek-le̍k hō͘ Í-hut-lûn。
<sup>17</sup> Tùi hit-tia̍p， Í-hut-lûn ê田，tī Be̍k-pí-la̍h，Bān-lī ê頭前；hit khu田kap hí內面ê穴，kap田內以及四圍一切ê樹木，
<sup>18</sup> tī Hek族人kap一切入伊ê城門ê人ê面前，lóng定tio̍h歸hō͘亞伯拉罕做業。
<sup>19</sup> 後內亞伯拉罕將伊ê bó͘撒拉埋葬tī迦南地Bān-lī頭前ê be̍k-pí-la̍h 田裡ê穴；Bān-lī就是Hi-pek-lûn。
<sup>20</sup> Tùi án-ni, hitkhu chhân kap 田裡ê穴，tùi Hek人定tio̍h歸hō͘亞伯拉罕做業，來做墓地。

</p></div><div class="p_right"><div class="chap">=== 創世記 · 第 23 章 ===</div><p>
<sup>1</sup> Sat-la̍h hióng-siū chi̍t-pah jī-cha̍p-chhit hè;  che sī Sat-la̍h it-seng ê nî-hè.
<sup>2</sup> Sat-la̍h sí tī Ka-lâm tōe ê Ki-lia̍t-a-pa, chiū-sī Hi-pek-lûn;  A-pek-la̍h-hán lâi, ūi-tio̍h Sat-la̍h ai-siong thî-khàu.
<sup>3</sup> Āu-lâi A-pek-la̍h-hán tùi sí-lâng ê bīn-chêng khí-lâi, kā Hek-lâng kóng,
<sup>4</sup> Góa tī lín tiong-kan sī kià-ku ê chhut-gōa lâng;  kiû lín tī-chia hō͘ góa chi̍t ê só͘-chāi chòe thióng-tōe, thang bâi-chòng góa ê sí-lâng, hō͘ góa bô koh khòaⁿ-kìⁿ i.
<sup>5</sup> Hek-lâng ìn A-pek-la̍h-hán, kā i kóng,
<sup>6</sup> Góa ê chú, chhiáⁿ thiaⁿ;  lí tī goán tiong-kan chòe Siōng-tè ê bo̍k-pek;  chhut-chāi lí tī goán ê thióng-tōe-lāi kéng tē-it-hó-ê, lâi bâi-chòng lí ê sí-lâng;  goán bô chi̍t-lâng m̄ iông-ún lí tī i ê thióng-tōe-lāi bâi-chòng lí ê sí-lâng.
<sup>7</sup> A-pek-la̍h-hán khí-lâi, tùi hit só͘-chāi ê lâng, chiū-sī Hek-cho̍k, àⁿ-io.
<sup>8</sup> Tùi in kóng, Lín nā ū ì-sù beh hō͘ góa bâi-chòng góa ê sí-lâng, hō͘ góa bô koh khòaⁿ-kìⁿ i, chiū chhiáⁿ thiaⁿ góa, thòe góa kiû Só-hat ê kiáⁿ Í-hut-lûn,
<sup>9</sup> chiong i ê chhân-thâu Be̍k-pí-la̍h ê hia̍t hō͘ góa;  i thang chiàu chiok-gia̍h ê kè-sò͘ bōe hō͘ góa;  hō͘ góa tī lín tiong-kan ū gia̍p thang chòe bōng-tōe.
<sup>10</sup> Tng-sî Í-hut-lûn chē tī Hek-lâng ê tiong-kan;  tùi hit-tia̍p Hek-lâng Í-hut-lûn tī it-chhè ji̍p i ê siâⁿ-mn̂g ê Hek-lâng ê bīn-chêng, ìn A-pek-la̍h-hán, kóng,
<sup>11</sup> M̄-bián, góa ê Chú thiaⁿ góa; góa beh sàng lí hit khu chhân, liân hit lāi-bīn ê hia̍t ia̍h hō͘ lí; tī góa tâng-cho̍k ê lâng ê bīn-chêng, góa hō͘ lí, thang bâi-chòng lí ê sí-lâng.
<sup>12</sup> A-pek-la̍h-hán chiū tī hit só͘-chāi ê peh-sìⁿ ê bīn-chêng àⁿ-io;
<sup>13</sup> tī hit só͘-chāi peh-sìⁿ ê bīn-chêng, tùi Í-hut-lûn kóng, Lí nā khéng, chhiáⁿ thiaⁿ góa;  góa beh chiong chhân ê kè-chîⁿ hō͘ lí, lí tio̍h siu;  hō͘ góa thang tī-hia bâi-chòng góa ê sí-lâng.
<sup>14</sup> Í-hut-lûn ìn A-pek-la̍h-hán kóng,
<sup>15</sup> Góa ê chú, chhiáⁿ thiaⁿ góa;  chhân ta̍t-tit gûn sì-pah sià-khek-le̍k, tī lí góa ê tiong-kan, beh sǹg sím-mi̍h?  chòe lí bâi-chòng lí ê sí-lâng.
<sup>16</sup> A-pek-la̍h-hán thiaⁿ Í-hut-lûn ê ōe, chiàu i tī Hek-lâng ê bīn-chêng só͘ kóng-ê, chiong bóe-bōe thong-ēng ê gûn, phêng sì-pah sià-khek-le̍k hō͘ Í-hut-lûn.
<sup>17</sup> Tùi hit-tia̍p Í-hut-lûn ê chhân, tī Be̍k-pí-la̍h, Bān-lī ê thâu-chêng;  hit khu chhân kap hit lāi-bīn ê hia̍t, kap chhân-lāi í-ki̍p sì-ûi it-chhè ê chhiū-ba̍k,
<sup>18</sup> tī Hek-cho̍k lâng kap it-chhè ji̍p i ê siâⁿ-mn̂g ê lâng ê bīn-chêng, lóng tiāⁿ-tio̍h kui hō͘ A-pek-la̍h-hán chòe gia̍p.
<sup>19</sup> Āu-lâi A-pek-la̍h-hán chiong i ê bó͘ Sat-la̍h bâi-chòng tī Ka-lâm tōe Bān-lī thâu-chêng ê Be̍k-pí-la̍h chhân-ni̍h ê hia̍t; Bān-lī chiū-sī Hi-pek-lûn.
<sup>20</sup> Tùi án-ni hit khu chhân kap chhân-ni̍h ê hia̍t, tùi Hek-lâng tiāⁿ-tio̍h kui hō͘ A-pek-la̍h-hán chòe gia̍p,  lâi chòe bōng-tōe.

</p></div></div><div class="p_outer"><div class="p_left"> <div class="chap">=== 創世記 · 第 24 章 ===</div><p>
<sup>1</sup> 亞伯拉罕歲壽長，年老；耶和華tī一切ê事lóng賜福hō͘亞伯拉罕。
<sup>2</sup> 亞伯拉罕對伊家內管理全業ê老奴僕講，請將你ê手hē tī我ê大腿下，
<sup>3</sup> 我beh kah你kí耶和華，就是天ê上帝，地ê上帝，來chiù-chōa，我khiā起迦南人ê中間，你m̄-thang kā我ê kiáⁿ娶in ê cha-bó͘-kiáⁿ做bó͘。
<sup>4</sup> 你tio̍h去我ê本地本族，kā我ê kiáⁿ以撒娶一個bó͘。
<sup>5</sup> 奴僕應伊講，設使cha-bó͘-gín-á m̄肯tè我來chit所在，我就tio̍h將你ê kiáⁿ帶tò去你所tùi hia出來ê地mah？
<sup>6</sup> 亞伯拉罕kā伊講，你tio̍h謹慎，m̄-thang chhōa我ê kiáⁿ tò去hia；
<sup>7</sup> 天ê上帝，耶和華，bat chhōa我離開老父ê家，kap本族ê地，對我講話，亦對我chiù-chōa講，我beh將chit-ê地賞賜你ê後裔；伊beh差伊ê使者tī你ê面前；你就thang tùi hia kā我ê kiáⁿ娶一個bó͘。
<sup>8</sup> 設使cha-bó͘-gín-á m̄肯tè你來，我kah你chiù ê chōa就kap你無干涉；獨獨m̄-thang帶我ê kiáⁿ tò去hia。
<sup>9</sup> 奴僕就將伊ê手hē tī主人亞伯拉罕ê大腿下；為tio̍h chit-ê事對伊chiù-chōa。
<sup>10</sup> Hit-ê奴僕tùi伊主人ê駱駝中，取十隻駱駝，續帶伊主人ta̍k樣ê財寶；起身去Bí-só͘-pho-tāi-bí，到Ná-ho̍k ê城。
<sup>11</sup> 日beh暗，眾cha-bó͘-gín-á出來chhiūⁿ水；伊就hō͘駱駝跪tī城外ê井邊。
<sup>12</sup> 伊講，我ê主人亞伯拉罕ê上帝耶和華ah，求你施恩hō͘我ê主人亞伯拉罕，hō͘我今á日有好遭遇。
<sup>13</sup> 我taⁿ khiā tī井邊，城內人ê cha-bó͘-gín-á teh出來chhiūⁿ水；
<sup>14</sup> 我beh對一個cha-bó͘-gín-á講，請放落你ê水瓶，hō͘我lim水；伊若講，請lim，我亦beh hō͘你ê駱駝lim；願hit-ê cha-bó͘-gín-á是你所定tio̍h hō͘你ê奴僕以撒做bó͘；án-ni，我就知你施恩hō͘我ê主人。
<sup>15</sup> 話iáu講未soah，利百加肩頭背水瓶出來，伊是Pí-thó͘-lī生ê；Pí-thó͘-lī是亞伯拉罕ê小弟Ná-ho̍k ê bó͘ Bi̍t-ka ê kiáⁿ。
<sup>16</sup> Hit-ê cha-bó͘-gín-á面貌極其súi，iáu是在室女，亦未bat有人親近伊；伊落去井邊，chhiūⁿ滿伊ê瓶就起來。
<sup>17</sup> 奴僕走進前迎接伊講，求你將瓶內ê水淡薄á我lim。
<sup>18</sup> Cha-bó͘-gín-á講，我ê主，請lim；就趕緊放水瓶落來，掛tī手裡，hō͘伊lim。
<sup>19</sup> Hō͘伊lim明白，koh講，我亦beh kā你ê駱駝chhiūⁿ水，hō͘ in lim夠額。
<sup>20</sup> 伊就趕緊將瓶內ê水piàⁿ tī槽裡；koh走到井裡chhiūⁿ水就kā伊所有ê駱駝chhiūⁿ。
<sup>21</sup> Hit-ê人注目看伊，恬恬無講話，ài知耶和華賞賜伊順序ê路á無。
<sup>22</sup> 駱駝lim明白，hit人就the̍h一個金環，重半sià-khek-le̍k，兩個金手環，重十sià-khek-le̍k hō͘ hit-ê cha-bó͘-gín-á；
<sup>23</sup> 講，你是chī-chūi ê cha-bó͘-kiáⁿ？請kā我講；lín老父ê家，有所在thang hō͘阮歇á無？
<sup>24</sup> 伊就kā伊講，我是Bi̍t-ka tùi Ná-ho̍k所生ê kiáⁿ，Pí-thó͘-lī ê cha-bó͘-kiáⁿ。
<sup>25</sup> 伊koh對伊講，阮有草料米糧充足；亦有所在thang歇。
<sup>26</sup> Hit人就àⁿ頭敬拜耶和華，講，
<sup>27</sup> Tio̍h o-ló我ê主亞伯拉罕ê上帝耶和華；伊用慈愛誠實款待我ê主人，lóng無停止；論到我，耶和華tī路上引chhōa我到我ê主人兄弟ê家。
<sup>28</sup> Cha-bó͘-gín-á走tò去，照chiah-ê話kā in老母thong家ê人講。
<sup>29</sup> 利百加有一個兄，名叫拉班，伊出去井邊，就近hit-人。
<sup>30</sup> 伊看見hit-ê環，koh看見手環tī in小妹ê手，mā聽見in小妹利百加ê話，講hit人對我講án-ni，án-ni。伊就去hit人hia，看見hit人iáu khiā tī駱駝邊，óa近水井。
<sup>31</sup> 就kā伊講：「你chit-ê得tio̍h耶和華上帝賜福ê，請入來，啥事khiā tī外面？我已經備辦厝，kah駱駝ê所在。
<sup>32</sup> Hit人就入去伊ê厝，伊就tháu駱駝所載ê，koh用糧草飼駱駝，捧水hō͘ hit人kah跟tè ê人洗腳。
<sup>33</sup> Koh kā食物排tī伊ê面前，hō͘伊食。總是伊講：「我無beh食，thèng候我講明我ê使命」。拉班講：「請你講。」
<sup>34</sup> 伊就講：「我是亞伯拉罕ê奴僕。
<sup>35</sup> 上帝大大賜福tī我ê主人，hō͘伊興旺，koh hō͘伊羊、牛、銀、金、奴僕、女婢、駱駝kah驢。
<sup>36</sup> 我ê主人ê bó͘撒拉，年老ê時，kā我ê主人生一個kiáⁿ，我ê主人mā kā一切所有ê hō͘ chit-ê kiáⁿ。
<sup>37</sup> 我ê主人kah我chiù-chōa講：我khiā起tī迦南人ê地，你m̄-thang kā我ê kiáⁿ娶in ê cha-bó͘-kiáⁿ做bó͘。
<sup>38</sup> 你tio̍h去我ê老父ê家，我本族hia，kā我ê kiáⁿ娶一個bó͘。
<sup>39</sup> 我對我ê主人講：驚了cha-bó͘-gín-á m̄肯tè我來。
<sup>40</sup> 伊就kā我講：我所服事ê耶和華beh差伊ê使者kap你相kap去，hō͘你順序ê路，你就thang tùi我ê宗族，我ê父ê家，kā我ê kiáⁿ娶一個bó͘。
<sup>41</sup> 獨獨ài你到我ê本族hia，我kah你所chiù ê chōa，就kah你無干涉；in若m̄ hō͘你，我kah你chiù ê chōa，mā kah你無干涉。』
<sup>42</sup> 今á日我到井邊，講：我ê主人亞伯拉罕ê上帝耶和華ah，你若hō͘我所行ê路順序；
<sup>43</sup> 我taⁿ khiā tī水井邊，對一個出來chhiūⁿ水ê cha-bó͘-gín-á講，請你將你瓶裡ê水淡薄hō͘我lim；
<sup>44</sup> 伊若講，做你lim，我亦beh kā你ê駱駝chhiūⁿ水；願hit-ê cha-bó͘-gín-á做耶和華所定tio̍h hō͘我ê主人ê kiáⁿ做bó͘-ê。
<sup>45</sup> 我心內ê話iáu講未了，利百加就出來，肩頭頂背水瓶；落去井邊chhiūⁿ水；我就kā伊講，請你hō͘我lim。
<sup>46</sup> 伊就趕緊tùi肩頭頂放落水瓶，講，請lim，我亦hō͘你ê駱駝lim；我就lim，伊亦hō͘我ê駱駝lim。
<sup>47</sup> 我koh問伊講，你是chī-chūi ê cha-bó͘-kiáⁿ？伊應講，我是Bi̍t-ka tùi Ná-ho̍k所生ê kiáⁿ，Pí-thó͘-lī，ê cha-bó͘-kiáⁿ；我就將環掛tī伊ê鼻，手環掛tī伊ê手。
<sup>48</sup> 我就àⁿ頭拜耶和華，o-ló我ê主亞伯拉罕ê上帝耶和華；因為伊chhōa我行tú好ê路，hō͘我得tio̍h我ê主ê小弟ê cha-bó͘孫來hō͘伊ê kiáⁿ。
<sup>49</sup> Taⁿ lín若beh用慈愛誠實款待我ê主人，就kā我講；若m̄，亦kā我講；hō͘我好thang ǹg左á是ǹg右。
<sup>50</sup> 拉班kap Pí-thó͘-lī應講，Tāi-chì出tī耶和華，阮bōe能對你講好á pháiⁿ。
<sup>51</sup> 你看，利百加tī你ê面前，thang將伊chhōa去，hō͘你ê主人ê kiáⁿ做bó͘，照耶和華所講。
<sup>52</sup> 亞伯拉罕ê奴僕聽見in chiah-ê話，就ǹg耶和華仆tī地裡。
<sup>53</sup> Hit-tia̍p，奴僕the̍h出銀器金器kap衣服送利百加；koh將寶物送伊ê兄kap伊ê老母。
<sup>54</sup> 奴僕kap tè伊ê人lim食歇暝；透早起來，就講，請差我tò去我ê主人hia。
<sup>55</sup> 利百加ê兄kap伊ê老母講，容允cha-bó͘-gín-á kap阮tiàm幾日，siāng少十日，然後伊thang去。
<sup>56</sup> 伊對in講，M̄-thang阻擋我，耶和華已經hō͘我順序ê路；請差我去，hō͘我tò去我ê主人hia。
<sup>57</sup> In講，阮叫cha-bó͘-gín-á來，探伊ê話意。
<sup>58</sup> 就叫利百加來，問伊講，你beh kap chit人去mah？伊講，我beh去。
<sup>59</sup> In就差小妹利百加，kap伊ê奶母，kap亞伯拉罕ê奴僕，以及tè伊ê人去。
<sup>60</sup> In就kā利百加祝福，對伊講，阮小妹ah，願你做千萬人ê老母，願你ê後裔得tio̍h對敵ê關隘。
<sup>61</sup> 利百加kap伊ê女婢起來騎駱駝，tè hit-ê人；奴僕就chhōa利百加去。
<sup>62</sup> 以撒khiā起tī南地，hit時tùi Pí-jíⁿ-la̍h海來ê路來。
<sup>63</sup> 日beh暗，以撒出來tī田裡，靜靜teh想，kia̍h目一下看，看見駱駝來。
<sup>64</sup> 利百加看見以撒，就tùi駱駝落來。
<sup>65</sup> 問hit-ê奴僕講，Tī田裡行來迎接咱ê是chī-chūi？奴僕講，是我ê主人。利百加就the̍h帕家己罩。
<sup>66</sup> 奴僕將所做一切ê事，kā以撒講。
<sup>67</sup> 以撒就牽利百加入伊ê老母撒拉ê布棚，娶伊做bó͘；koh真疼伊。以撒tùi老母死後，到chit-tia̍p chiah得tio̍h安慰。

</p></div><div class="p_right"><div class="chap">=== 創世記 · 第 24 章 ===</div><p>
<sup>1</sup> A-pek-la̍h-hán hè-siū tn̂g, nî-lāu;  Iâ-hô-hoa tī it-chhè ê sū lóng sù-hok hō͘ A-pek-la̍h-hán.
<sup>2</sup> A-pek-la̍h-hán tùi i ke-lāi koán-lí choân-gia̍p ê lāu lô͘-po̍k kóng, Chhiáⁿ chiong lí ê chhiú hē tī góa ê tōa-thúi-ē,
<sup>3</sup> góa beh kah lí kí Iâ-hô-hoa, chiū-sī thiⁿ ê Siōng-tè, tōe ê Siōng-tè, lâi chiù-chōa, góa khiā-khí Ka-lâm lâng ê tiong-kan, lí m̄-thang kā góa ê kiáⁿ chhōa in ê cha-bó͘-kiáⁿ chòe bó͘.
<sup>4</sup> Lí tio̍h khì góa ê pún-tōe pún-cho̍k, kā góa ê kiáⁿ Í-sat chhōa chi̍t ê bó͘.
<sup>5</sup> Lô͘-po̍k ìn i kóng, Siat-sú cha-bó͘-gín-á m̄-khéng tè góa lâi chit só͘-chāi, góa chiū tio̍h chiong lí ê kiáⁿ tòa tò-khì lí só͘ tùi hia chhut-lâi ê tōe mah?
<sup>6</sup> A-pek-la̍h-hán kā i kóng, Lí tio̍h kín-sīn, m̄-thang chhōa góa ê kiáⁿ tò-khì hia;
<sup>7</sup> thiⁿ ê Siōng-tè, Iâ-hô-hoa, bat chhōa góa lī-khui lāu-pē ê ke, kap pún-cho̍k ê tōe, tùi góa kóng-ōe, ia̍h tùi góa chiù-chōa kóng, Góa beh chiong chit ê tōe siúⁿ-sù lí ê hō͘-è;  I beh chhe I ê sù-chiá tī lí ê bīn-chêng;  lí chiū thang tùi hia kā góa ê kiáⁿ chhōa chi̍t ê bó͘.
<sup>8</sup> Siat-sú cha-bó͘-gín-á m̄-khéng tè lí lâi, góa kah lí chiù ê chōa chiū kap lí bô kan-sia̍p;  to̍k-to̍k m̄-thang tòa góa ê kiáⁿ tò-khì hia.
<sup>9</sup> Lô͘-po̍k chiū chiong i ê chhiú hē tī chú-lâng A-pek-la̍h-hán ê tōa-thúi-ē;  ūi-tio̍h chit ê sū tùi i chiù-chōa.
<sup>10</sup> Hit ê lô͘-po̍k tùi i chú-lâng ê lo̍k-tô-tiong, chhú cha̍p-chiah lo̍k-tô, sòa tòa i chú-lâng ta̍k-iūⁿ ê châi-pó;  khí-sin khì Bí-só͘-pho-tāi-bí, kàu Ná-ho̍k ê siâⁿ.
<sup>11</sup> Ji̍t beh àm, chèng cha-bó͘-gín-á chhut-lâi chhiūⁿ chúi;  i chiū hō͘ lo̍k-tô kūi tī siâⁿ-gōa ê chíⁿ-piⁿ.
<sup>12</sup> I kóng, Góa ê chú-lâng A-pek-la̍h-hán ê Siōng-tè Iâ-hô-hoa ah, kiû Lí si-un hō͘ góa ê chú-lâng A-pek-la̍h-hán, hō͘ góa kin-á-ji̍t ū hó cho-gū.
<sup>13</sup> Góa taⁿ khiā tī chíⁿ-piⁿ, siâⁿ-lāi lâng ê cha-bó͘-gín-á teh chhut-lâi chhiūⁿ chúi;
<sup>14</sup> góa beh tùi chi̍t ê cha-bó͘-gín-á kóng, Chhiáⁿ pàng-lo̍h lí ê chúi-pân, hō͘ góa lim chúi; i nā kóng, Chhiáⁿ lim, góa ia̍h beh hō͘ lí ê lo̍k-tô lim;  goān hit ê cha-bó͘-gín-á sī Lí só͘ tiāⁿ-tio̍h hō͘ lí ê lô͘-po̍k Í-sat chòe-bó͘;  án-ni, góa chiū chai Lí si-un hō͘ góa ê chú-lâng.
<sup>15</sup> Ōe iáu kóng bē soah, Lī-pek-ka keng-thâu pē chúi-pân chhut-lâi, i sī Pí-thó͘-lī siⁿ-ê;  Pí-thó͘-lī sī A-pek-la̍h-hán ê sió-tī Ná-ho̍k ê bó͘ Bi̍t-ka ê kiáⁿ.
<sup>16</sup> Hit ê cha-bó͘-gín-á bīn-māu ke̍k-kî súi, iáu sī chāi-sek-lú, ia̍h bē-bat ū lâng chhin-kūn i;  i lo̍h-khì chíⁿ-piⁿ, chhiūⁿ-móa i ê pân chiū khí-lâi.
<sup>17</sup> Lô͘-po̍k cháu chìn-chêng ngiâ-chih i kóng, Kiû lí chiong pân-lāi ê chúi tām-po̍h-á góa lim.
<sup>18</sup> Cha-bó͘-gín-á kóng, Góa ê chú, chhiáⁿ lim;  chiū kóaⁿ-kín pàng chúi-pân lo̍h-lâi, khòa tī chhiú-ni̍h, hō͘ i lim.
<sup>19</sup> Hō͘ i lim bêng-pe̍k, koh kóng, Góa ia̍h beh kā lí ê lo̍k-tô chhiūⁿ chúi, hō͘ in lim kàu-gia̍h.
<sup>20</sup> I chiū kóaⁿ-kín chiong pân-lāi ê chúi piàⁿ tī chô-ni̍h;  koh cháu kàu chíⁿ-ni̍h chhiūⁿ chúi chiū kā i só͘ ū ê lo̍k-tô chhiūⁿ.
<sup>21</sup> Hit ê lâng chù-ba̍k khòaⁿ-i, tiām-tiām bô kóng-ōe, ài chai Iâ-hô-hoa siúⁿ-sù i sūn-sū ê lō͘ á-bô.
<sup>22</sup> Lo̍k-tô lim bêng-pe̍k, hit-lâng chiū the̍h chi̍t ê kim-khoân, tāng pòaⁿ sià-khek-le̍k, nn̄g ê kim chhiú-khoân, tāng cha̍p sià-khek-le̍k hō͘ hit ê cha-bó͘-gín-á;
<sup>23</sup> kóng, Lí sī chī-chūi ê cha-bó͘-kiáⁿ?  chhiáⁿ kā góa kóng;  lín lāu-pē ê ke, ū só͘-chāi thang hō͘ goán hioh á-bô?
<sup>24</sup> I chiū kā i kóng, Góa sī Bi̍t-ka tùi Ná-ho̍k só͘ siⁿ ê kiáⁿ, Pí-thó͘-lī ê cha-bó͘-kiáⁿ.
<sup>25</sup> I koh tùi i kóng, Goán ū chháu-liāu bí-niû chhiong-chiok;  ia̍h ū só͘-chāi thang hioh.
<sup>26</sup> Hit-lâng chiū àⁿ-thâu kèng-pài Iâ-hô-hoa, kóng,
<sup>27</sup> Tio̍h o-ló góa ê chú A-pek-la̍h-hán ê Siōng-tè Iâ-hô-hoa;  I ēng chû-ài sêng-si̍t khoán-thāi góa ê chú-lâng, lóng bô thêng-chí;  lūn-kàu góa, Iâ-hô-hoa tī lō͘-chiūⁿ ín-chhōa góa kàu góa ê chú-lâng hiaⁿ-tī ê ke.
<sup>28</sup> Cha-bó͘-gín-á cháu tò-khì, chiàu chiah ê ōe kā in lāu-bú thong-ke ê lâng kóng.
<sup>29</sup> Lī-pek-ka ū chi̍t ê hiaⁿ, miâ kiò La̍h-pan, i chhut-khì chíⁿ-piⁿ, chiū-kūn hit-lâng.
<sup>30</sup> I khòaⁿ-kìⁿ hit ê khoân, koh khòaⁿ-kìⁿ chhiú-khoân tī in sió-bē ê chhiú;  ia̍h thiaⁿ-kìⁿ in sió-bē Lī-pek-ka ê ōe, kóng, Hit-lâng tùi góa kóng án-ni, án-ni;  i chiū khì hit-lâng hia, khòaⁿ-kìⁿ hit-lâng iáu khiā tī lo̍k-tô piⁿ, óa-kūn chúi-chíⁿ.
<sup>31</sup> Chiū kā i kóng, Lí chit ê tit-tio̍h Iâ-hô-hoa sù-hok-ê, chhiáⁿ ji̍p-lâi, siáⁿ-sū khiā tī gōa-bīn?  Góa í-keng pī-pān chhù, kap lo̍k-tô ê só͘-chāi.
<sup>32</sup> Hit-lâng chiū ji̍p i ê chhù, i chiū tháu lo̍k-tô só͘ chài-ê, koh ēng chháu-liāu bí-niû chhī lo̍k-tô;  phâng chúi hō͘ hit-lâng í-ki̍p kun-tè ê lâng sóe kha.
<sup>33</sup> Chiong chia̍h-mi̍h pâi tī i ê bīn-chêng, hō͘ i chia̍h;  chóng-sī i kóng, Góa bô beh chia̍h, thèng-hāu góa kóng-bêng góa ê sù-bēng.  La̍h-pan kóng, Chhiáⁿ lí kóng.
<sup>34</sup> I chiū kóng, Góa sī A-pek-la̍h-hán ê lô͘-po̍k.
<sup>35</sup> Iâ-hô-hoa tōa-tōa sù-hok tī góa ê chú-lâng, hō͘ i heng-ōng, koh hō͘ i iûⁿ, gû, gûn, kim, lô͘-po̍k, lú-pī, lo̍k-tô kap lû.
<sup>36</sup> Góa ê chú-lâng ê bó͘ Sat-la̍h, nî-lāu ê sî, kā góa ê chú-lâng siⁿ chi̍t ê kiáⁿ;  góa ê chú-lâng ia̍h chiong it-chhè só͘-ū-ê hō͘ chit ê kiáⁿ.
<sup>37</sup> Góa ê chú-lâng kah góa chiù-chōa kóng, Góa khiā-khí Ka-lâm lâng ê tōe, lí m̄-thang kā góa ê kiáⁿ chhōa in ê cha-bó͘-kiáⁿ chòe bó͘.
<sup>38</sup> Lí tio̍h khì góa ê lāu-pē ê ke, góa pún-cho̍k hia, kā góa ê kiáⁿ chhōa chi̍t ê bó͘.
<sup>39</sup> Góa tùi góa ê chú-lâng kóng, Kiaⁿ-liáu cha-bó͘-gín-á m̄-khéng tè góa lâi.
<sup>40</sup> I chiū kā góa kóng, Góa só͘ ho̍k-sāi ê Iâ-hô-hoa beh chhe I ê sù-chiá kap lí saⁿ-kap khì, hō͘ lí sūn-sū ê lō͘, lí chiū thang tùi góa ê chong-cho̍k, góa ê pē ê ke, kā góa ê kiáⁿ chhōa chi̍t ê bó͘;
<sup>41</sup> to̍k-to̍k ài lí kàu góa pún-cho̍k hia, góa kah lí só͘ chiù ê chōa, chiū kap lí bô kan-sia̍p;  in nā m̄ hō͘ lí, góa kah lí chiù ê chōa, ia̍h kap lí bô kan-sia̍p.
<sup>42</sup> Kin-á-ji̍t góa kàu chíⁿ-piⁿ, kóng, Góa ê chú-lâng A-pek-la̍h-hán ê Siōng-tè Iâ-hô-hoa ah, Lí nā hō͘ góa só͘ kiâⁿ ê lō͘ sūn-sū;
<sup>43</sup> góa taⁿ khiā tī chúi-chíⁿ-piⁿ, tùi chi̍t ê chhut-lâi chhiūⁿ chúi ê cha-bó͘-gín-á kóng, Chhiáⁿ lí chiong lí pân-ni̍h ê chúi tām-po̍h hō͘ góa lim;
<sup>44</sup> i nā kóng, Chòe lí lim, góa ia̍h beh kā lí ê lo̍k-tô chhiūⁿ chúi;  goān hit ê cha-bó͘-gín-á chòe Iâ-hô-hoa só͘ tiāⁿ-tio̍h hō͘ góa ê chú-lâng ê kiáⁿ chòe bó͘-ê.
<sup>45</sup> Góa sim-lāi ê ōe iáu kóng bē liáu, Lī-pek-ka chiū chhut-lâi, keng-thâu-téng pē chúi-pân;  lo̍h-khì chíⁿ-piⁿ chhiūⁿ chúi;  góa chiū kā i kóng, Chhiáⁿ lí hō͘ góa lim.
<sup>46</sup> I chiū kóaⁿ-kín tùi keng-thâu-téng pàng-lo̍h chúi-pân, kóng, Chhiáⁿ lim, góa ia̍h hō͘ lí ê lo̍k-tô lim;  góa chiū lim, i ia̍h hō͘ góa ê lo̍k-tô lim.
<sup>47</sup> Góa koh mn̄g i kóng, Lí sī chī-chūi ê cha-bó͘-kiáⁿ?  I ìn kóng, Góa sī Bi̍t-ka tùi Ná-ho̍k só͘ siⁿ ê kiáⁿ, Pí-thó͘-lī, ê cha-bó͘-kiáⁿ;  góa chiū chiong khoân kòa tī i ê phīⁿ, chhiú-khoân kòa tī i ê chhiú.
<sup>48</sup> Góa chiū àⁿ-thâu pài Iâ-hô-hoa, o-ló góa ê chú A-pek-la̍h-hán ê Siōng-tè Iâ-hô-hoa; in-ūi I chhōa góa kiâⁿ tú-hó ê lō͘, hō͘ góa tit-tio̍h góa ê chú ê sió-tī ê cha-bó͘-sun lâi hō͘ i ê kiáⁿ.
<sup>49</sup> Taⁿ lín nā beh ēng chû-ài sêng-si̍t khoán-thāi góa ê chú-lâng, chiū kā góa kóng;  nā m̄, ia̍h kā góa kóng;  hō͘ góa hó thang ǹg-chó á-sī ǹg-iū.
<sup>50</sup> La̍h-pan kap Pí-thó͘-lī ìn kóng, Tāi-chì chhut tī Iâ-hô-hoa, goán bōe-ōe tùi lí kóng hó á pháiⁿ.
<sup>51</sup> Lí khòaⁿ, Lī-pek-ka tī lí ê bīn-chêng, thang chiong i chhōa-khì, hō͘ lí ê chú-lâng ê kiáⁿ chòe bó͘,  chiàu Iâ-hô-hoa só͘ kóng.
<sup>52</sup> A-pek-la̍h-hán ê lô͘-po̍k thiaⁿ-kìⁿ in chiah ê ōe, chiū ǹg Iâ-hô-hoa phak tī tōe-ni̍h.
<sup>53</sup> Hit-tia̍p lô͘-po̍k the̍h-chhut gûn-khì kim-khì kap i-ho̍k sàng Lī-pek-ka;  koh chiong pó-mi̍h sàng i ê hiaⁿ kap i ê lāu-bú.
<sup>54</sup> Lô͘-po̍k kap tè i ê lâng lim-chia̍h hioh-mî;  thàu-chá khí-lâi, chiū kóng, Chhiáⁿ chhe góa tò-khì góa ê chú-lâng hia.
<sup>55</sup> Lī-pek-ka ê hiaⁿ kap i ê lāu-bú kóng, Iông-ún cha-bó͘-gín-á kap goán tiàm kúi-ji̍t, siāng-chió cha̍p-ji̍t, jiân-āu i thang khì.
<sup>56</sup> I tùi in kóng, M̄-thang chó͘-tòng góa, Iâ-hô-hoa í-keng hō͘ góa sūn-sū ê lō͘;  chhiáⁿ chhe góa khì, hō͘ góa tò-khì góa ê chú-lâng hia.
<sup>57</sup> In kóng, Goán kiò cha-bó͘-gín-á lâi, thàm i ê ōe-ì.
<sup>58</sup> Chiū kiò Lī-pek-ka lâi, mn̄g i kóng, Lí beh kap chit-lâng khì mah?  i kóng, Góa beh khì.
<sup>59</sup> In chiū chhe sió-bē Lī-pek-ka, kap i ê leng-bú, kap A-pek-la̍h-hán ê lô͘-po̍k, í-ki̍p tè i ê lâng khì.
<sup>60</sup> In chiū kā Lī-pek-ka chiok-hok, tùi i kóng, Goán sió-bē ah, goān lí chòe chheng-bān lâng ê lāu-bú, goān lí ê hō͘-è tit-tio̍h tùi-te̍k ê koan-ài.
<sup>61</sup> Lī-pek-ka kap i ê lú-pī khí-lâi khiâ lo̍k-tô, tè hit ê lâng;  lô͘-po̍k chiū chhōa Lī-pek-ka khì.
<sup>62</sup> Í-sat khiā-khí tī Lâm-tōe, hit-sî tùi Pí-jíⁿ-la̍h-hái-lâi ê lō͘ lâi.
<sup>63</sup> Ji̍t beh àm, Í-sat chhut-lâi tī chhân-ni̍h, chēng-chēng teh siūⁿ, kia̍h-ba̍k chi̍t-ē khòaⁿ, khòaⁿ-kìⁿ lo̍k-tô lâi.
<sup>64</sup> Lī-pek-ka khòaⁿ-kìⁿ Í-sat, chiū tùi lo̍k-tô lo̍h-lâi.
<sup>65</sup> Mn̄g hit ê lô͘-po̍k kóng, Tī chhân-ni̍h kiâⁿ-lâi ngiâ-chih lán-ê sī chī-chūi?  Lô͘-po̍k kóng, Sī góa ê chú-lâng.  Lī-pek-ka chiū the̍h phè ka-kī tà.
<sup>66</sup> Lô͘-po̍k chiong só͘ chòe it-chhè ê sū, kā Í-sat kóng.
<sup>67</sup> Í-sat chiū khan Lī-pek-ka ji̍p i ê lāu-bú Sat-la̍h ê pò͘-pîⁿ, chhōa i chòe bó͘;  koh chin thiàⁿ i.  Í-sat tùi lāu-bú sí-āu, kàu chit-tia̍p chiah tit-tio̍h an-ùi.

</p></div></div><div class="p_outer"><div class="p_left"> <div class="chap">=== 創世記 · 第 25 章 ===</div><p>
<sup>1</sup> 亞伯拉罕koh娶一個bó͘，名叫Ki-thó͘-la̍h。
<sup>2</sup> Ki-thó͘-la̍h kā伊生Sim-lân、Iok-san、Bí-tàn、米甸、I-si-pa、Su-a。
<sup>3</sup> Iok-san生Sī-pa kap Tí-tàn。Tí-tàn ê kiaⁿ孫是A-su-lī族、Lī-to͘-sī族，kap Lī-o͘-bí族。
<sup>4</sup> 米甸ê kiáⁿ是Í-hoat、Í-hut、Hap-lo̍k、A-pí-tāi、Í-le̍k-tāi；chiah-ê lóng是Ki-thó͘-la̍h ê kiáⁿ。
<sup>5</sup> 亞伯拉罕將一切所有ê hō͘以撒。
<sup>6</sup> 亞伯拉罕將財物分hō͘伊chiah-ê細姨ê kiáⁿ；thàn伊本身iáu活ê時，差in離開伊ê kiáⁿ以撒去東勢，到東pêng ê地。
<sup>7</sup> 亞伯拉罕一生ê年日是一百七十五歲。
<sup>8</sup> 亞伯拉罕食長歲壽，成做老人，年歲滿足，斷氣死，tò祖。
<sup>9</sup> 伊ê kiáⁿ以撒、以實瑪利，將伊埋葬tī Be̍k-pí-la̍h ê穴；chit-ê穴tī Bān-lī ê頭前，Hek人Só-hat ê kiáⁿ Í-hut-lûn ê田中，
<sup>10</sup> 就是亞伯拉罕tùi Hek人所買hit坵田。亞伯拉罕kap伊ê bó͘撒拉lóng埋葬tī-hia。
<sup>11</sup> 亞伯拉罕死了後，上帝賜福hō͘伊ê kiáⁿ以撒；以撒óa近Pí-jíⁿ-la̍h海來khiā起。
<sup>12</sup> 亞伯拉罕ê kiáⁿ以實瑪利ê世系，記tī下底：以實瑪利就是撒拉ê女婢埃及人夏甲tùi亞伯拉罕所生ê。
<sup>13</sup> 以實瑪利chiah-ê kiáⁿ ê名，照伊ê名字世系，親像下底：以實瑪利ê大kiáⁿ Nî-pâi-iok；koh有Ki-ta̍t、A-tek-pia̍t、Bí-pí-sam；
<sup>14</sup> Bí-si-má、Tō͘-má、Má-sat；
<sup>15</sup> Hap-tāi、Thê-má、I-tu̍t、Ná-hui-si、Ki-tí-má；
<sup>16</sup> chiah-ê就是以實瑪利ê kiáⁿ ê名；照in ê鄉村營寨，做十二族ê族長。
<sup>17</sup> 以實瑪利一生歲壽，一百三十七；氣斷死就tò祖。
<sup>18</sup> 伊ê kiaⁿ孫tòa tī Hap-hui-la̍h到埃及頭前ê Su-jíⁿ，beh去亞述ê路；khiā起tī伊眾兄弟ê頭前。
<sup>19</sup> 亞伯拉罕ê kiáⁿ以撒ê世系，記tī下底：亞伯拉罕生以撒；
<sup>20</sup> 以撒娶利百加做bó͘ ê時，tú-á四十歲。伊是Pa-tàn-a-lân地ê A-lân人Pí-thó͘-lī ê cha-bó͘-kiáⁿ，A-lân人拉班ê小妹。
<sup>21</sup> 以撒因為伊ê bó͘無生kiáⁿ，替伊祈求耶和華；耶和華允准伊所求；伊ê bó͘利百加就懷孕。
<sup>22</sup> Gín-á tī伊ê腹內相khoeh；伊就講，若是chit款，我mih-sái án-ni？就去問耶和華。
<sup>23</sup> 耶和華kā伊講，兩國tī你腹內，兩族beh對你ê身軀出；chit族beh khah強hit族；序大ê beh服事序細ê。
<sup>24</sup> 生產ê日期到，果然腹內是雙生ê。
<sup>25</sup> 頭一個出來ê，身體紅紅，thong身軀親像皮á衫；就kā伊號名做以掃。
<sup>26</sup> tè後伊ê小弟koh出來，伊ê手擒以掃ê腳後tiⁿ；就kā伊號名叫雅各。兩個kiáⁿ出世ê時，以撒tú-á六十歲。
<sup>27</sup> 兩個gín-á漸漸大；以掃gâu phah獵，常常tī山野；雅各做人恬靜，常常tòa布棚內。
<sup>28</sup> 以撒疼以掃，因為常常食伊ê野味。利百加疼雅各。
<sup>29</sup> 有一日雅各煮湯，以掃tùi山野tò來，厭倦到極。
<sup>30</sup> 以掃對雅各講，我真厭倦，求你用chit-ê紅ê湯hō͘我食；因為án-ni以掃亦名叫以東。
<sup>31</sup> 雅各講，你今á日用大kiáⁿ ê名份賣hō͘我。
<sup>32</sup> 以掃講，我to beh死lah；chit-ê大kiáⁿ ê名份，對tī我有啥利益？
<sup>33</sup> 雅各講，今á日你tio̍h對我chiù-chōa。伊就對伊chiù-chōa，將大kiáⁿ ê名份賣hō͘雅各。
<sup>34</sup> 雅各就將餅kap紅豆湯hō͘以掃；伊就lim食，起來做伊去；這就是以掃看輕大kiáⁿ ê名份。

</p></div><div class="p_right"><div class="chap">=== 創世記 · 第 25 章 ===</div><p>
<sup>1</sup> A-pek-la̍h-hán koh chhōa chi̍t ê bó͘, miâ kiò Ki-thó͘-la̍h.
<sup>2</sup> Ki-thó͘-la̍h kā i siⁿ Sim-lân, Iok-san, Bí-tàn, Bí-tiân, I-si-pa, Su-a.
<sup>3</sup> Iok-san siⁿ Sī-pa kap Tí-tàn.  Tí-tàn ê kiáⁿ-sun sī A-su-lī cho̍k, Lī-to͘-sī cho̍k, kap Lī-o͘-bí cho̍k.
<sup>4</sup> Bí-tiân ê kiáⁿ sī Í-hoat, Í-hut, Hap-lo̍k, A-pí-tāi, Í-le̍k-tāi;  chiah-ê lóng sī Ki-thó͘-la̍h ê kiáⁿ.
<sup>5</sup> A-pek-la̍h-hán chiong it-chhè só͘-ū-ê hō͘ Í-sat.
<sup>6</sup> A-pek-la̍h-hán chiong châi-bu̍t pun hō͘ i chiah ê sòe-î ê kiáⁿ;  thàn i pún-sin iáu oa̍h ê sî, chhe in lī-khui i ê kiáⁿ Í-sat khì tang-sì, kàu tang-pêng ê tōe.
<sup>7</sup> A-pek-la̍h-hán it-seng ê nî-ji̍t sī chi̍t-pah chhit-cha̍p gō͘ hè.
<sup>8</sup> A-pek-la̍h-hán chia̍h tn̂g hè-siū, chiâⁿ-chòe lāu-lâng, nî-hè móa-chiok, tn̄g-khùi sí, tò-chó͘.
<sup>9</sup> I ê kiáⁿ Í-sat, Í-si̍t-má-lī, chiong i bâi-chòng tī Be̍k-pí-la̍h ê hia̍t;  chit ê hia̍t tī Bān-lī ê thâu-chêng, Hek-lâng Só-hat ê kiáⁿ Í-hut-lûn ê chhân-tiong,
<sup>10</sup> chiū-sī A-pek-la̍h-hán tùi Hek-lâng só͘ bóe hit khu chhân.  A-pek-la̍h-hán kap i ê bó͘ Sat-la̍h lóng bâi-chòng tī-hia.
<sup>11</sup> A-pek-la̍h-hán sí liáu-āu, Siōng-tè sù-hok hō͘ i ê kiáⁿ Í-sat;  Í-sat óa-kūn Pí-jíⁿ-la̍h-hái-lâi khiā-khí.
<sup>12</sup> A-pek-la̍h-hán ê kiáⁿ Í-si̍t-má-lī ê sè-hē, kì tī ē-tóe:  Í-si̍t-má-lī chiū-sī Sat-la̍h ê lú-pī Ai-ki̍p lâng Hā-kah tùi A-pek-la̍h-hán só͘ siⁿ-ê.
<sup>13</sup> Í-si̍t-má-lī chiah ê kiáⁿ ê miâ, chiàu i ê miâ-jī sè-hē, chhin-chhiūⁿ ē-tóe:  Í-si̍t-má-lī ê tōa-kiáⁿ Nî-pâi-iok;  koh ū Ki-ta̍t, A-tek-pia̍t, Bí-pí-sam;
<sup>14</sup> Bí-si-má, Tō͘-má, Má-sat;
<sup>15</sup> Hap-tāi, Thê-má, I-tu̍t, Ná-hui-si, Ki-tí-má;
<sup>16</sup> chiah-ê chiū-sī Í-si̍t-má-lī ê kiáⁿ ê miâ;  chiàu in ê hiuⁿ-chhng iâⁿ-chē, chòe cha̍p-jī cho̍k ê cho̍k-tiúⁿ.
<sup>17</sup> Í-si̍t-má-lī it-seng hè-siū, chi̍t-pah saⁿ-cha̍p chhit;  khùi-tn̄g sí chiū tò-chó͘.
<sup>18</sup> I ê kiáⁿ-sun tòa tī Hap-hui-la̍h kàu Ai-ki̍p thâu-chêng ê Su-jíⁿ, beh khì A-su̍t ê lō͘;  khiā-khí tī i chèng hiaⁿ-tī ê thâu-chêng.
<sup>19</sup> A-pek-la̍h-hán ê kiáⁿ Í-sat ê sè-hē, kì tī ē-tóe:  A-pek-la̍h-hán siⁿ Í-sat;
<sup>20</sup> Í-sat chhōa Lī-pek-ka chòe bó͘ ê sî, tú-á sì-cha̍p hè.  I sī Pa-tàn-a-lân tōe ê A-lân lâng Pí-thó͘-lī ê cha-bó͘-kiáⁿ, A-lân lâng La̍h-pan ê sió-bē.
<sup>21</sup> Í-sat in-ūi i ê bó͘ bô siⁿ-kiáⁿ, thòe i kî-kiû Iâ-hô-hoa;  Iâ-hô-hoa ún-chún i só͘ kiû;  i ê bó͘ Lī-pek-ka chiū hoâi-īn.
<sup>22</sup> Gín-á tī i ê pak-lāi saⁿ-khoeh;  i chiū kóng, Nā sī chit-khoán, góa mih-sái án-ni?  Chiū khì mn̄g Iâ-hô-hoa.
<sup>23</sup> Iâ-hô-hoa kā i kóng, Nn̄g-kok tī lí pak-lāi, nn̄g-cho̍k beh tùi lí ê sin-khu chhut;  chit-cho̍k beh khah-kiông hit-cho̍k;  sī-tōa-ê beh ho̍k-sāi sī-sòe-ê.
<sup>24</sup> Seng-sán ê ji̍t-kî kàu, kó-jiân pak-lāi sī siang-siⁿ-ê.
<sup>25</sup> Thâu-chi̍t-ê chhut-lâi-ê, sin-thé âng-âng, thong sin-khu chhin-chhiūⁿ phê-á-saⁿ;  chiū kā i hō-miâ chòe Í-sò.
<sup>26</sup> Tè-āu i ê sió-tī koh chhut-lâi, i ê chhiú khîⁿ Í-sò ê kha-āu-tiⁿ;  chiū kā i hō-miâ kiò Ngá-kok.  Nn̄g ê kiáⁿ chhut-sì ê sî, Í-sat tú-á la̍k-cha̍p hè.
<sup>27</sup> Nn̄g ê gín-á chiām-chiām tōa;  Í-sò gâu phah-la̍h, siông-siông tī soaⁿ-iá;  Ngá-kok chòe-lâng thiâm-chēng, siông-siông tòa pò͘-pîⁿ-lāi.
<sup>28</sup> Í-sat thiàⁿ Í-sò, in-ūi siông-siông chia̍h i ê iá-bī. Lī-pek-ka thiàⁿ Ngá-kok.
<sup>29</sup> Ū chi̍t ji̍t Ngá-kok chú-thng, Í-sò tùi soaⁿ-iá tò-lâi, ià-siān kàu-ke̍k.
<sup>30</sup> Í-sò tùi Ngá-kok kóng, Góa chin ià-siān, kiû lí ēng chit ê âng ê thng hō͘ góa chia̍h;  in-ūi án-ni Í-sò ia̍h miâ kiò Í-tong.
<sup>31</sup> Ngá-kok kóng, Lí kin-á-ji̍t ēng tōa-kiáⁿ ê bêng-hūn bōe hō͘ góa.
<sup>32</sup> Í-sò kóng, Góa to beh sí lah;  chit ê tōa-kiáⁿ ê bêng-hūn, tùi tī góa ū siáⁿ lī-ek?
<sup>33</sup> Ngá-kok kóng, Kin-á-ji̍t lí tio̍h tùi góa chiù-chōa.  I chiū tùi i chiù-chōa, chiong tōa-kiáⁿ ê bêng-hūn bōe hō͘ Ngá-kok.
<sup>34</sup> Ngá-kok chiū chiong piáⁿ kap âng-tāu-thng hō͘ Í-sò;  i chiū lim-chia̍h, khí-lâi chòe i khì;  che chiū-sī Í-sò khòaⁿ-khin tōa-kiáⁿ ê bêng-hūn.

</p></div></div><div class="p_outer"><div class="p_left"> <div class="chap">=== 創世記 · 第 26 章 ===</div><p>
<sup>1</sup> 亞伯拉罕ê時，頭一pái飢荒以後，hit所在koh有飢荒。以撒就去Ki-la̍h-jíⁿ，到腓利士ê王A-pí-bí-le̍k hia。
<sup>2</sup> 耶和華對伊出現講，你m̄-thang落去埃及，tio̍h tòa tī我所指示你ê地。
<sup>3</sup> 你寄居tī chit-ê地，我beh kap你tī-teh，賜福你；因為我beh將chiah-ê地lóng hō͘你，kap你ê後裔；我beh堅固我對你ê父亞伯拉罕所chiù ê chōa。
<sup>4</sup> 我beh加添你ê後裔，親像天裡ê 星hiah-chōe；koh beh將chiah-ê地lóng hō͘你ê後裔；koh地上萬國beh因為你ê後裔得tio̍h福氣。
<sup>5</sup> 是因為亞伯拉罕聽我ê話，守我ê吩咐，我ê命令，我ê律例，我ê法度。
<sup>6</sup> 以撒khiā起Ki-la̍h-jíⁿ。
<sup>7</sup> Hit所在ê人問到伊ê bó͘；伊就講，伊是我ê小妹；m̄敢講，是我ê bó͘；心內想，驚了hit所在ê人為tio̍h利百加ê緣故thâi我；因為伊面貌真súi。
<sup>8</sup> 伊tī-hia已經久，腓利士王，A-pí-bí-le̍k，tùi窗á看；看見以撒kap伊ê bó͘利百加teh kún笑。
<sup>9</sup> A-pí-bí-le̍k叫以撒來，kā伊講，伊實在是你ê bó͘；你啥事講，伊是我ê小妹？以撒講，我心內想，驚了我為tio̍h伊來死。
<sup>10</sup> A-pí-bí-le̍k講，你對阮所做ê是甚麼事？百姓ê中間，險險有人kap你ê bó͘相kap睏；你就hō͘阮陷落罪。
<sup>11</sup> Tùi hit-tia̍p，A-pí-bí-le̍k就吩咐眾百姓講，凡若kha̍p-tio̍h chit人kap伊ê bó͘-ê，定tio̍h beh hō͘伊死。
<sup>12</sup> 以撒tī hit所在種作，hit年得tio̍h百倍；耶和華賜伊福氣。
<sup>13</sup> 伊就成做大，ná久ná大，到成做大富戶。
<sup>14</sup> 伊有羊群牛群，亦有chōe-chōe奴僕；腓利士人就怨妒伊。
<sup>15</sup> 當伊ê老父亞伯拉罕tī-teh ê日，伊ê老父ê奴僕所開ê井，腓利士人lóng kā伊塞去，用土thūn滿。
<sup>16</sup> A-pí-bí-le̍k kā以撒講，你tio̍h離開阮去，因為你比阮嶄然khah強盛。
<sup>17</sup> 以撒就離開hia，tī Ki-la̍h-jíⁿ ê山谷搭布棚，tiàm hia khiā起。
<sup>18</sup> 當伊ê老父亞伯拉罕tī-teh ê日，所開hiah-ê水井，到亞伯拉罕死後，hō͘腓利士人thūn去；以撒重再kā伊開；猶原照in老父所號ê名來名hiah-ê井。
<sup>19</sup> 以撒ê奴僕tī山谷teh掘，tú-tio̍h一個活水ê井。
<sup>20</sup> Ki-la̍h-jíⁿ ê牧者kap以撒ê牧者相爭，講，Chit-ê水是阮ê。以撒就號hit-ê井ê名叫Ai-sek；因為in kap伊相爭。
<sup>21</sup> In koh 開一個井，為chit-ê井koh相爭；就叫伊ê名Se-thê-ná。
<sup>22</sup> 離開hia koh 開一個井；in無為chit-ê井koh相爭；就kā伊號名Lī-hô-pek；是講，耶和華taⁿ hō͘阮開闊ê地；阮beh tī chit-ê地興旺。
<sup>23</sup> 以撒tùi hia上去別士巴。
<sup>24</sup> Hit暝耶和華對伊出現講，我是你ê老父亞伯拉罕ê上帝，m̄免驚；因為我kap你tī-teh，beh賜福你，hō͘你ê後裔興旺，lóng是為tio̍h我ê奴僕亞伯拉罕ê緣故。
<sup>25</sup> 伊就tī-hia起一座壇，求叫耶和華ê名，tī-hia搭伊ê布棚。以撒ê奴僕就tī-hia開一個井。
<sup>26</sup> A-pí-bí-le̍k kap伊ê朋友A-hō͘-sat以及伊ê軍長Hui-kok，tùi Ki-la̍h-jíⁿ來見伊。
<sup>27</sup> 以撒對in講，Lín既然怨恨我，kah我離開lín；taⁿ啥事來我chia？
<sup>28</sup> In講，阮明明看見耶和華kap你tī-teh，m̄值tio̍h咱中間你阮chiù-chōa，hō͘阮kap你立約；
<sup>29</sup> 你無害阮，親像阮未bat kha̍p-tio̍h你，獨獨好款待你，送你安然tò去；taⁿ你是耶和華賜福ê。
<sup>30</sup> 以撒就為in設筵席，in就食就lim。
<sup>31</sup> 透早起來，大家chiù-chōa；以撒送in起身，in就安然離開伊去。
<sup>32</sup> Siâng hit日，以撒ê奴僕來，將in開井ê事通知伊；講，阮得tio̍h水lah。
<sup>33</sup> 伊就叫hit-ê井ê名叫Sī-pa；所以到今á日hit-ê城ê名叫做別士巴。
<sup>34</sup> 以掃四十歲ê時，娶Hek人Pí-lī ê cha-bó͘-kiáⁿ Iû-tek，kap Hek人Í-lûn ê cha-bó͘-kiáⁿ Pa-si̍t-boat做bó͘。
<sup>35</sup> Chit兩個婦人人常常hō͘以撒kap利百加心內大憂悶。

</p></div><div class="p_right"><div class="chap">=== 創世記 · 第 26 章 ===</div><p>
<sup>1</sup> A-pek-la̍h-hán ê sî, thâu-chi̍t-pái ki-hng í-āu, hit só͘-chāi koh ū ki-hng.  Í-sat chiū khì Ki-la̍h-jíⁿ, kàu Hui-lī-sū ê ông A-pí-bí-le̍k hia.
<sup>2</sup> Iâ-hô-hoa tùi i chhut-hiān kóng, Lí m̄-thang lo̍h-khì Ai-ki̍p, tio̍h tòa tī Góa só͘ chí-sī lí ê tōe.
<sup>3</sup> Lí kià-ku tī chit ê tōe, Góa beh kap lí tī-teh, sù-hok lí;  in-ūi Góa beh chiong chiah ê tōe lóng hō͘ lí, kap lí ê hō͘-è;  Góa beh kian-kò͘ Góa tùi lí ê pē A-pek-la̍h-hán só͘ chiù ê chōa.
<sup>4</sup> Góa beh ke-thiⁿ lí ê hō͘-è, chhin-chhiūⁿ thiⁿ-ni̍h ê chhiⁿ hiah-chōe;  koh beh chiong chiah ê tōe lóng hō͘ lí ê hō͘-è;  koh tōe-chiūⁿ bān-kok beh in-ūi lí ê hō͘-è tit-tio̍h hok-khì.
<sup>5</sup> Sī in-ūi A-pek-la̍h-hán thiaⁿ Góa ê ōe, siú Góa ê hoan-hù, Góa ê bēng-lēng, Góa ê lu̍t-lē, góa ê hoat-tō͘.
<sup>6</sup> Í-sat khiā-khí Ki-la̍h-jíⁿ .
<sup>7</sup> Hit só͘-chāi ê lâng mn̄g kàu i ê bó͘;  i chiū kóng, I sī góa ê sió-bē;  m̄-káⁿ kóng, Sī góa ê bó͘;  sim-lāi siūⁿ, Kiaⁿ-liáu hit só͘-chāi ê lâng ūi-tio̍h Lī-pek-ka ê iân-kò͘ thâi góa;  in-ūi i bīn-māu chin súi.
<sup>8</sup> I tī-hia í-keng kú, Hui-lī-sū ông, A-pí-bí-le̍k, tùi thang-á khòaⁿ;  khòaⁿ-kìⁿ Í-sat kap i ê bó͘ Lī-pek-ka teh kún-chhiò.
<sup>9</sup> A-pí-bí-le̍k kiò Í-sat lâi, kā i kóng, I si̍t-chāi sī lí ê bó͘;  lí siáⁿ-sū kóng, I sī góa ê sió-bē?  Í-sat kóng, Góa sim-lāi siūⁿ, kiaⁿ-liáu góa ūi-tio̍h i lâi sí.
<sup>10</sup> A-pí-bí-le̍k kóng, Lí tùi goán só͘-chòe-ê sī sím-mi̍h sū?  peh-sìⁿ ê tiong-kan, hiám-hiám ū lâng kap lí ê bó͘ saⁿ-kap khùn;  lí chiū hō͘ goán hām-lo̍h chōe.
<sup>11</sup> Tùi hit-tia̍p A-pí-bí-le̍k chiū hoan-hù chèng peh-sìⁿ kóng, Hoān-nā kha̍p-tio̍h chit-lâng kap i ê bó͘-ê, tiāⁿ-tio̍h beh hō͘ i sí.
<sup>12</sup> Í-sat tī hit só͘-chāi chèng-choh, hit-nî tit-tio̍h pah-pē;  Iâ-hô-hoa sù i hok-khì.
<sup>13</sup> I chiū chiâⁿ-chòe tōa, ná-kú ná-tōa, kàu chiâⁿ-chòe tōa hù-hō͘.
<sup>14</sup> I ū iûⁿ-kûn gû-kûn, ia̍h ū chōe-chōe lô͘-po̍k;  Hui-lī-sū lâng chiū oàn-tò͘ i.
<sup>15</sup> Tng i ê lāu-pē A-pek-la̍h-hán tī-teh ê ji̍t, i ê lāu-pē ê lô͘-po̍k só͘ khui ê chíⁿ, Hui-lī-sū lâng lóng kā i that-khì, ēng thô͘ thūn-móa.
<sup>16</sup> A-pí-bí-le̍k kā Í-sat kóng, Lí tio̍h lī-khui goán khì, in-ūi lí pí goán chám-jiân khah kiông-sēng.
<sup>17</sup> Í-sat chiū lī-khui hia, tī Ki-la̍h-jíⁿ ê soaⁿ-kok tah pò͘-pîⁿ, tiàm hia khiā-khí.
<sup>18</sup> Tng i ê lāu-pē A-pek-la̍h-hán tī-teh ê ji̍t, só͘ khui hiah ê chúi-chíⁿ, kàu A-pek-la̍h-hán sí-āu, hō͘ Hui-lī-sū lâng thūn-khì;  Í-sat têng-chài kā i khui;  iû-goân chiàu in lāu-pē só͘ hō ê miâ lâi miâ hiah ê chíⁿ.
<sup>19</sup> Í-sat ê lô͘-po̍k tī soaⁿ-kok teh ku̍t, tú-tio̍h chi̍t ê oa̍h-chúi ê chíⁿ.
<sup>20</sup> Ki-la̍h-jíⁿ ê bo̍k-chiá kap Í-sat ê bo̍k-chiá saⁿ-chiⁿ, kóng, Chit ê chúi sī goán-ê.  Í-sat chiū hō hit ê chíⁿ ê miâ kiò Ai-sek;  in-ūi in kap i saⁿ-chiⁿ.
<sup>21</sup> In koh khui chi̍t ê chíⁿ, ūi chit ê chíⁿ koh saⁿ-chiⁿ;  chiū kiò i ê miâ Se-thê-ná.
<sup>22</sup> Lī-khui hia koh khui chi̍t ê chíⁿ;  in bô ūi chit ê chíⁿ koh saⁿ-chiⁿ;  chiū kā i hō miâ Lī-hô-pek;  sī kóng, Iâ-hô-hoa taⁿ hō͘ goán khui-khoah ê tōe;  goán beh tī chit ê tōe heng-ōng.
<sup>23</sup> Í-sat tùi hia chiūⁿ-khì Pia̍t-sī-pa.
<sup>24</sup> Hit-mî Iâ-hô-hoa tùi i chhut-hiān kóng, Góa sī lí ê lāu-pē A-pek-la̍h-hán ê Siōng-tè, m̄-bián kiaⁿ;  in-ūi Góa kap lí tī-teh, beh sù-hok lí, hō͘ lí ê hō͘-è heng-ōng, lóng sī ūi-tio̍h Góa ê lô͘-po̍k A-pek-la̍h-hán ê iân-kò͘.
<sup>25</sup> I chiū tī-hia khí chi̍t chō tôaⁿ, kiû-kiò Iâ-hô-hoa ê miâ, tī-hia tah i ê pò͘-pîⁿ.  Í-sat ê lô͘-po̍k chiū tī-hia khui chi̍t ê chíⁿ.
<sup>26</sup> A-pí-bí-le̍k kap i ê pêng-iú A-hō͘-sat í-ki̍p i ê kun-tiúⁿ Hui-kok, tùi Ki-la̍h-jíⁿ lâi kìⁿ-i.
<sup>27</sup> Í-sat tùi in kóng, Lín kì-jiân oàn-hūn góa, kah góa lī-khui lín;  taⁿ siáⁿ-sū lâi góa chia?
<sup>28</sup> In kóng, Goán bêng-bêng khòaⁿ-kìⁿ Iâ-hô-hoa kap lí tī-teh, m̄-ta̍t-tio̍h lán tiong-kan lí goán chiù-chōa, hō͘ goán kap lí li̍p-iok;
<sup>29</sup> lí bô hāi goán, chhin-chhiūⁿ goán bē-bat kha̍p-tio̍h lí, to̍k-to̍k hó khoán-thāi lí, sàng lí an-jiân tò-khì;  taⁿ lí sī Iâ-hô-hoa sù-hok-ê.
<sup>30</sup> Í-sat chiū ūi in siat iân-sia̍h, in chiū chia̍h chiū lim.
<sup>31</sup> Thàu-chá khí-lâi, tāi-ke chiù-chōa;  Í-sat sàng in khí-sin, in chiū an-jiân lī-khui i khì.
<sup>32</sup> Siâng hit-ji̍t, Í-sat ê lô͘-po̍k lâi, chiong in khui-chíⁿ ê sū thong-ti i;  kóng, Goán tit-tio̍h chúi lah.
<sup>33</sup> I chiū kiò hit ê chíⁿ ê miâ kiò Sī-pa;  só͘-í kàu kin-á-ji̍t hit ê siâⁿ ê miâ kiò-chòe Pia̍t-sī-pa.
<sup>34</sup> Í-sò sì-cha̍p hè ê sî, chhōa Hek-lâng Pí-lī ê cha-bó͘-kiáⁿ Iû-tek, kap Hek-lâng Í-lûn ê cha-bó͘-kiáⁿ Pa-si̍t-boat chòe bó͘.
<sup>35</sup> Chit nn̄g ê hū-jîn-lâng siông-siông hō͘ Í-sat kap Lī-pek-ka sim-lāi tōa iu-būn.

</p></div></div><div class="p_outer"><div class="p_left"> <div class="chap">=== 創世記 · 第 27 章 ===</div><p>
<sup>1</sup> 以撒年老，目睭花bōe看見，就叫伊ê大kiáⁿ以掃來，kā伊講，我ê kiáⁿ ah；伊應講，我tī-chia。
<sup>2</sup> 講，我taⁿ老lah，m̄知tah-lo̍h一日beh死。
<sup>3</sup> Taⁿ kia̍h你ê ke-si，就是箭袋kap弓，去山裡，kā我phah獵，
<sup>4</sup> 照我所合意ê，煮hō͘伊好滋味，捧來hō͘我，我thang食；hō͘我tī未死ê事先kā你祝福。
<sup>5</sup> 以撒kā伊ê kiáⁿ以掃講話ê時，利百加聽見。以掃去山裡beh phah獵，thang帶tò來。
<sup>6</sup> 利百加就對伊ê kiáⁿ雅各講，你看，我聽見lín老父kā你ê兄以掃講，
<sup>7</sup> 你將野獸kā我帶來，kā我煮hō͘伊好滋味，hō͘我食；我beh tī未死ê事先，tī耶和華ê面前kā你祝福。
<sup>8</sup> Taⁿ我ê kiáⁿ，你tio̍h聽我ê話，照我所吩咐你ê。
<sup>9</sup> 你去羊群hia，kā我掠兩隻肥ê山羊á來；我beh kā你ê老父煮好ê味素，照伊所合意ê。
<sup>10</sup> 你捧去lín老父hia，hō͘伊食；hō͘伊tī未死ê事先kā你祝福。
<sup>11</sup> 雅各對伊ê老母利百加講，M̄-kú我ê兄以掃身軀有毛，我是光滑。
<sup>12</sup> 設使我ê老父摸tio̍h我，beh看我做欺騙人ê，我就招咒詛；無得tio̍h祝福。
<sup>13</sup> 伊ê老母講，我ê kiáⁿ ah，你招ê咒詛歸tī我；做你聽我ê話，去掠來hō͘我。
<sup>14</sup> 伊就去掠來hō͘伊ê老母；老母就煮好ê滋味，照老父所合意ê。
<sup>15</sup> 利百加koh hiaⁿh大kiáⁿ以掃收tī伊家內ê súi衫，kā伊ê細kiáⁿ雅各穿。
<sup>16</sup> Koh用山羊á皮包雅各ê手，kap伊頷頸光滑ê位。
<sup>17</sup> 就將所煮ê好滋味kap餅，hē tī伊ê kiáⁿ雅各ê手。
<sup>18</sup> 雅各到in老父hia，講，我ê父ah；伊講，我tī-chia；我ê kiáⁿ，你是chī-chūi？
<sup>19</sup> 雅各對伊ê老父講，我是你ê大kiáⁿ以掃；我已經照你所吩咐我ê去行；請你起來坐，食我所phah-tio̍h-ê，好thang kā我祝福。
<sup>20</sup> 以撒對伊ê kiáⁿ講，我ê kiáⁿ，你怎樣chiah快得tio̍h？伊講，因為你ê上帝耶和華hō͘我好遭遇來得tio̍h。
<sup>21</sup> 以撒kā雅各講，我ê kiáⁿ ah，你近óa來，我beh摸你，看你真正是我ê kiáⁿ以掃，á m̄是。
<sup>22</sup> 雅各就óa近伊ê老父以撒；伊就摸伊講，聲，是雅各ê聲；手，是以掃ê手。
<sup>23</sup> 以撒分別bōe明，因為伊ê手有毛，親像伊ê兄以掃ê手；就kā伊祝福。
<sup>24</sup> Koh講，你真正是我ê kiáⁿ以掃mah？伊講，我是。
<sup>25</sup> 以撒講，捧來hō͘我，我beh食我ê kiáⁿ所得tio̍h ê野味，好thang kā你祝福。就捧hō͘伊，伊就食；亦捧酒hō͘伊，伊就lim。
<sup>26</sup> 伊ê老父以撒對伊講，我ê kiáⁿ，進前來chim我。
<sup>27</sup> 伊就進前，chim伊ê老父；伊ê老父phīⁿ-tio̍h伊ê衫ê芳味，就kā伊祝福講：	我ê kiáⁿ ê芳味，	親像耶和華賜福ê田ê芳味；
<sup>28</sup> 願上帝賞賜你天頂ê甘露；	世上ê肥地，	五穀kap新ê酒真chōe；
<sup>29</sup> 眾百姓服事你，	列國跪拜你，	你做你兄弟ê主，	你ê老母ê kiáⁿ跪拜你；	咒詛你ê受咒詛，	祝福你ê得tio̍h福氣。
<sup>30</sup> 以撒kā雅各祝福明白，雅各tú-tú tùi伊ê老父以撒hia出來，伊ê兄以掃phah獵tò來。
<sup>31</sup> 伊亦煮好ê味素，捧來hō͘伊ê老父，講，我ê父ah，請起來食kiáⁿ所phah-tio̍h-ê，好thang kā我祝福。
<sup>32</sup> 伊ê老父以撒kā伊講，你是chī-chūi？伊講，我是你ê kiáⁿ，就是你ê大kiáⁿ，以掃。
<sup>33</sup> 以撒大驚，ngia̍uh-ngia̍uh-chhoah，講，He是chī-chūi，你未來ê事先，捧伊所phah-tio̍h-ê來hō͘我；我食伊，kā伊祝福？伊的確beh得tio̍h福氣。
<sup>34</sup> 以掃聽見老父ê話，開聲叫苦大哭；對伊ê老父講，我ê父ah，我，你亦tio̍h kā我祝福。
<sup>35</sup> 以撒講，你ê小弟用詭計來，搶你ê福份。
<sup>36</sup> 以掃講，伊名做雅各，kiám無真合mah？伊欺騙我兩pái；前搶我大kiáⁿ ê名份；你看，taⁿ伊koh搶我ê福份。Koh講，Kiám無留一個thang kā我祝福mah？
<sup>37</sup> 以撒應以掃講，我已經立伊做你ê主，亦將伊ê眾兄弟hō͘伊做奴僕；亦用五穀新酒養飼伊；我ê kiáⁿ ah，taⁿ我iáu能kā你做甚麼？
<sup>38</sup> 以掃kā伊ê老父講，父ah，你ê祝福kiám只有一pái mah？我ê父ah，我，你亦tio̍h kā我祝福。
<sup>39</sup> 以掃開聲啼哭。伊ê老父以撒應伊，講：	你所khiā起ê，beh有世上ê肥地，	亦有天頂ê甘露；
<sup>40</sup> 你beh óa靠刀劍度活，koh beh服事你ê小弟；	到你奮興ê時，	Beh對你ê頷頸滾開伊ê牛擔。
<sup>41</sup> 以掃因為伊ê老父kā雅各祝福氣，就怨恨雅各；心內講，為老父teng-iu ê時近lah；到hit時，我beh thâi死我ê小弟雅各。
<sup>42</sup> 有人將伊ê大kiáⁿ以掃ê話kā利百加講；伊就差人去叫伊ê細kiáⁿ雅各來，kā伊講，你ê兄以掃beh thâi你，來消伊ê恨氣。
<sup>43</sup> Taⁿ我ê kiáⁿ，你tio̍h聽我ê話；起來，走去哈蘭，我ê兄拉班hia；
<sup>44</sup> kap伊tiàm幾日，thèng候你ê兄受氣消。
<sup>45</sup> 到你ê兄受氣soah，bōe記得你對伊所做ê事，hit時我就差人chhōa你tùi hia tò來。我啥事一日失落lín兩人？
<sup>46</sup> 利百加kā以撒講，我因為chiah-ê Hek人ê cha-bó͘-kiáⁿ，連性命都 m̄-ài。設使雅各也娶chit所在ê cha-bó͘-kiáⁿ做bó͘，親像Hek人ê cha-bó͘-kiáⁿ hit款，我活有啥路用？

</p></div><div class="p_right"><div class="chap">=== 創世記 · 第 27 章 ===</div><p>
<sup>1</sup> Í-sat nî-lāu, ba̍k-chiu hoe bōe khòaⁿ-kìⁿ, chiū kiò i ê tōa-kiáⁿ Í-sò lâi, kā i kóng, Góa ê kiáⁿ ah;  i ìn kóng, Góa tī-chia.
<sup>2</sup> Kóng, Góa taⁿ lāu lah, m̄-chai tah-lo̍h chi̍t-ji̍t beh sí.
<sup>3</sup> Taⁿ kia̍h lí ê ke-si, chiū-sī chìⁿ-tē kap keng, khì soaⁿ-ni̍h, kā góa phah-la̍h,
<sup>4</sup> chiàu góa só͘ kah-ì ê, chú hō͘ i hó chu-bī, phâng-lâi hō͘ góa, góa thang chia̍h;  hō͘ góa tī bē sí ê tāi-seng kā lí chiok-hok.
<sup>5</sup> Í-sat kā i ê kiáⁿ Í-sò kóng-ōe ê sî, Lī-pek-ka thiaⁿ-kìⁿ.  Í-sò khì soaⁿ-ni̍h beh phah-la̍h, thang tòa tò-lâi.
<sup>6</sup> Lī-pek-ka chiū tùi i ê kiáⁿ Ngá-kok kóng, Lí khòaⁿ, góa thiaⁿ-kìⁿ lín lāu-pē kā lí ê hiaⁿ Í-sò kóng,
<sup>7</sup> Lí chiong iá-siù kā góa tòa-lâi, kā góa chú hō͘ i hó chu-bī, hō͘ góa chia̍h;  góa beh tī bē sí ê tāi-seng, tī Iâ-hô-hoa ê bīn-chêng kā lí chiok-hok.
<sup>8</sup> Taⁿ góa ê kiáⁿ, lí tio̍h thiaⁿ góa ê ōe, chiàu góa só͘ hoan-hù lí-ê.
<sup>9</sup> Lí khì iûⁿ-kûn hia, kā góa lia̍h nn̄g chiah pûi ê soaⁿ-iûⁿ-á lâi;  góa beh kā lí ê lāu-pē chú hó ê bī-sò͘, chiàu i só͘ kah-ì-ê.
<sup>10</sup> Lí phâng-khì lín lāu-pē hia, hō͘ i chia̍h;  hō͘ i tī bē sí ê tāi-seng kā lí chiok-hok.
<sup>11</sup> Ngá-kok tùi i ê lāu-bú Lī-pek-ka kóng, M̄-kú góa ê hiaⁿ Í-sò sin-khu ū mn̂g, góa sī kng-ku̍t.
<sup>12</sup> Siat-sú góa ê lāu-pē bong-tio̍h góa, beh khòaⁿ góa chòe khi-phiàn lâng-ê, góa chiū chio chiù-chó͘;  bô tit-tio̍h chiok-hok.
<sup>13</sup> I ê lāu-bú kóng, Góa ê kiáⁿ ah, lí chio ê chiù-chó͘ kui tī góa;  chòe lí thiaⁿ góa ê ōe, khì lia̍h lâi hō͘ góa.
<sup>14</sup> I chiū khì lia̍h lâi hō͘ i ê lāu-bú;  lāu-bú chiū chú hó ê chu-bī, chiàu lāu-pē só͘ kah-ì-ê.
<sup>15</sup> Lī-pek-ka koh hiaⁿh tōa-kiáⁿ Í-sò siu tī i ke-lāi ê súi-saⁿ, kā i ê sòe-kiáⁿ Ngá-kok chhēng.
<sup>16</sup> Koh ēng soaⁿ-iûⁿ-á phê pau Ngá-kok ê chhiú, kap i ām-kún kng-ku̍t ê ūi.
<sup>17</sup> Chiū chiong só͘ chú ê hó chu-bī kap piáⁿ, hē tī i ê kiáⁿ Ngá-kok ê chhiú.
<sup>18</sup> Ngá-kok kàu in lāu-pē hia, kóng, Góa ê pē ah;  i kóng, Góa tī-chia;  góa ê kiáⁿ, lí sī chī-chūi?
<sup>19</sup> Ngá-kok tùi i ê lāu-pē kóng, Góa sī lí ê tōa-kiáⁿ Í-sò;  góa í-keng chiàu lí só͘ hoan-hù góa-ê khì kiâⁿ;  chhiáⁿ lí khí-lâi chē, chia̍h góa só͘ phah-tio̍h-ê, hó thang kā góa chiok-hok.
<sup>20</sup> Í-sat tùi i ê kiáⁿ kóng, Góa ê kiáⁿ, lí cháiⁿ-iūⁿ chiah khoài tit-tio̍h?  I kóng, In-ūi lí ê Siōng-tè Iâ-hô-hoa hō͘ góa hó cho-gū lâi tit-tio̍h.
<sup>21</sup> Í-sat kā Ngá-kok kóng, Góa ê kiáⁿ ah, lí kūn-óa-lâi, góa beh bong lí, khòaⁿ lí chin-chiàⁿ sī góa ê kiáⁿ Í-sò, á m̄-sī.
<sup>22</sup> Ngá-kok chiū óa-kūn i ê lāu-pē Í-sat;  i chiū bong i kóng, Siaⁿ, sī Ngá-kok ê siaⁿ;  chhiú, sī Í-sò ê chhiú.
<sup>23</sup> Í-sat hun-piat bōe bêng, in-ūi i ê chhiú ū mn̂g, chhin-chhiūⁿ i ê hiaⁿ Í-sò ê chhiú;  chiū kā i chiok-hok.
<sup>24</sup> Koh kóng, Lí chin-chiàⁿ sī góa ê kiáⁿ Í-sò mah?  I kóng, Góa sī.
<sup>25</sup> Í-sat kóng, Phâng-lâi hō͘ góa, góa beh chia̍h góa ê kiáⁿ só͘ tit-tio̍h ê iá-bī, hó thang kā lí chiok-hok.  Chiū phâng hō͘ i, i chiū chia̍h;  ia̍h phâng chiú hō͘ i, i chiū lim.
<sup>26</sup> I ê lāu-pē Í-sat tùi i kóng, Góa ê kiáⁿ, chìn-chêng lâi chim góa.
<sup>27</sup> I chiū chìn-chêng, chim i ê lāu-pē;  i ê lāu-pē phīⁿ-tio̍h i ê saⁿ ê phang-bī, chiū kā i chiok-hok kóng:	Góa ê kiáⁿ ê phang-bī,	Chhin-chhiūⁿ Iâ-hô-hoa sù-hok ê chhân ê phang-bī;
<sup>28</sup> Goān Siōng-tè siúⁿ-sù lí thiⁿ-téng ê kam-lō͘;	Sè-chiūⁿ ê pûi-tōe,	Gō͘-kak kap sin ê chiú chin-chōe;
<sup>29</sup> Chèng peh-sìⁿ ho̍k-sāi lí,	Lia̍t-kok kūi-pài lí,	Lí chòe lí hiaⁿ-tī ê chú,	Lí ê lāu-bú ê kiáⁿ kūi-pài lí;	Chiù-chó͘ lí-ê siū chiù-chó͘,	Chiok-hok lí-ê tit-tio̍h hok-khì.
<sup>30</sup> Í-sat kā Ngá-kok chiok-hok bêng-pe̍k, Ngá-kok tú-tú tùi i ê lāu-pē Í-sat hia chhut-lâi, i ê hiaⁿ Í-sò phah-la̍h tò-lâi.
<sup>31</sup> I ia̍h chú hó ê bī-sò͘, phâng-lâi hō͘ i ê lāu-pē, kóng, Góa ê pē ah, chhiáⁿ khí-lâi chia̍h kiáⁿ só͘ phah-tio̍h-ê, hó thang kā góa chiok-hok.
<sup>32</sup> I ê lāu-pē Í-sat kā i kóng, Lí sī chī-chūi?  I kóng, Góa sī lí ê kiáⁿ, chiū-sī lí ê tōa-kiáⁿ, Í-sò.
<sup>33</sup> Í-sat tōa-kiaⁿ, ngia̍uh-ngia̍uh-chhoah, kóng, He sī chī-chūi, lí bē lâi ê tāi-seng, phâng i só͘ phah-tio̍h-ê lâi hō͘ góa;  góa chia̍h i, kā i chiok-hok?  i tek-khak beh tit-tio̍h hok-khì.
<sup>34</sup> Í-sò thiaⁿ-kìⁿ lāu-pē ê ōe, khui-siaⁿ kiò-khó͘ tōa-khàu;  tùi i ê lāu-pē kóng, Góa ê pē ah, góa, lí ia̍h tio̍h kā góa chiok-hok.
<sup>35</sup> Í-sat kóng, Lí ê sió-tī ēng khúi-kè lâi, chhiúⁿ lí ê hok-hūn.
<sup>36</sup> Í-sò kóng, I miâ-chòe Ngá-kok, kiám bô chin ha̍p mah?  i khi-phiàn góa nn̄g-pái;  chêng chhiúⁿ góa tōa-kiáⁿ ê bêng-hūn;  lí khòaⁿ, taⁿ i koh chhiúⁿ góa ê hok-hūn.  Koh kóng, Kiám bô lâu chi̍t-ê thang kā góa chiok-hok mah?
<sup>37</sup> Í-sat ìn Í-sò kóng, Góa í-keng li̍p i chòe lí ê chú, ia̍h chiong i ê chèng hiaⁿ-tī hō͘ i chòe lô͘-po̍k;  ia̍h ēng gō͘-kak sin-chiú iúⁿ-chhī i;  góa ê kiáⁿ ah, taⁿ góa iáu ōe kā lí chòe sím-mi̍h?
<sup>38</sup> Í-sò kā i ê lāu-pē kóng, Pē ah, lí ê chiok-hok kiám chí-ū chi̍t-pái mah?  Góa ê pē ah, góa, lí ia̍h tio̍h kā góa chiok-hok.
<sup>39</sup> Í-sò khui-siaⁿ thî-khàu.  I ê lāu-pē Í-sat ìn i, kóng:	Lí só͘ khiā-khí-ê, beh ū sè-chiūⁿ ê pûi-tōe,	Ia̍h ū thiⁿ-téng ê kam-lō͘;
<sup>40</sup> Lí beh óa-khò to-kiàm tō͘-oa̍h, koh beh ho̍k-sāi lí ê sió-tī;	Kàu lí hùn-heng ê sî,	Beh tùi lí ê ām-kún kùn-khui i ê gû-taⁿ.
<sup>41</sup> Í-sò in-ūi i ê lāu-pē kā Ngá-kok chiok hok-khì, chiū oàn-hūn Ngá-kok;  sim-lāi kóng, Ūi lāu-pē teng-iu ê sî kūn-lah;  kàu hit-sî, góa beh thâi-sí góa ê sió-tī Ngá-kok.
<sup>42</sup> Ū lâng chiong i ê tōa-kiáⁿ Í-sò ê ōe kā Lī-pek-ka kóng;  i chiū chhe lâng khì kiò i ê sòe-kiáⁿ Ngá-kok lâi, kā i kóng, Lí ê hiaⁿ Í-sò beh thâi lí, lâi siau i ê hūn-khì.
<sup>43</sup> Taⁿ góa ê kiáⁿ, lí tio̍h thiaⁿ góa ê ōe;  khí-lâi, cháu khì Hap-lân, góa ê hiaⁿ La̍h-pan hia;
<sup>44</sup> kap i tiàm kúi-ji̍t, thèng-hāu lí ê hiaⁿ siū-khì siau.
<sup>45</sup> Kàu lí ê hiaⁿ siū-khì soah, bōe kì-tit lí tùi i só͘ chòe ê sū, hit-sî góa chiū chhe lâng chhōa lí tùi hia tò-lâi.  Góa siáⁿ-sū chi̍t-ji̍t sit-lo̍h lín nn̄g-lâng?
<sup>46</sup> Lī-pek-ka kā Í-sat kóng, Góa in-ūi chiah ê Hek-lâng ê cha-bó͘-kiáⁿ, liân sìⁿ-miā to m̄-ài.  Siat-sú Ngá-kok iā chhōa chit só͘-chāi ê cha-bó͘-kiáⁿ chòe bó͘, chhin-chhiūⁿ Hek-lâng ê cha-bó͘-kiáⁿ hit-khoán, góa oa̍h ū siáⁿ lō͘-ēng?

</p></div></div><div class="p_outer"><div class="p_left"> <div class="chap">=== 創世記 · 第 28 章 ===</div><p>
<sup>1</sup> 以撒叫雅各來，kā伊祝福，亦吩咐伊講，你m̄-thang娶迦南ê cha-bó͘-gín-á做bó͘。
<sup>2</sup> 你起來，去Pa-tàn-a-lân，到你ê外公Pí-thó͘-lī ê家；tī你ê母舅拉班cha-bó͘-kiáⁿ ê中間，娶一個做bó͘。
<sup>3</sup> 願全能ê上帝賜福你，hō͘你生湠真chōe，成做chōe-chōe族。
<sup>4</sup> Koh將所應允亞伯拉罕ê福氣hō͘你，kap你ê後裔；hō͘你承接你所寄居ê地，就是上帝所hō͘亞伯拉罕ê。
<sup>5</sup> 以撒差雅各去；伊就去Pa-tàn-a-lân；到A-lân人Pí-thó͘-lī ê kiáⁿ拉班hia；伊是雅各以掃ê母舅。
<sup>6</sup> 以掃看見以撒kā雅各祝福，koh差伊去Pa-tàn-a-lân，beh tùi hia娶bó͘；亦看見祝福伊ê時，吩咐伊講，M̄-thang娶迦南ê cha-bó͘-gín-á做bó͘；
<sup>7</sup> koh看見雅各聽父母ê話，去Pa-tàn-a-lân；
<sup>8</sup> 以掃就知迦南ê cha-bó͘-gín-á，伊ê老父以撒m̄中意；
<sup>9</sup> 以掃就去以實瑪利hia，tī伊hiah-ê bó͘以外，koh娶Má-hap-la̍h做bó͘；伊是亞伯拉罕ê kiáⁿ以實瑪利ê cha-bó͘-kiáⁿ，Nî-pâi-iok ê小妹。
<sup>10</sup> 雅各離開別士巴，ǹg哈蘭去。
<sup>11</sup> 到一所在，因為日落，就tī-hia歇暝；tùi hiah-ê石頭ê中間，the̍h一塊做枕頭，tī-hia睏。
<sup>12</sup> 夢見有梯khiā tī地裡，梯頂抵天；有上帝ê使者tī梯裡teh上落。
<sup>13</sup> 耶和華khiā tī梯頂，講，我是耶和華你ê祖亞伯拉罕ê上帝，亦是以撒ê上帝。我beh將你現在所睏ê地賞賜你，kap你ê後裔。
<sup>14</sup> 你ê後裔beh親像地上ê土沙；你beh tùi東西南北來發展；地上萬族beh因為你kap你ê後裔得tio̍h福氣。
<sup>15</sup> 我亦kap你tī-teh，你無論去tah-lo̍h，我beh保護你；亦beh chhōa你tò來chit所在，lóng無放sak你，到我成對你所講ê。
<sup>16</sup> 雅各睏醒講，耶和華真正tī-chia，我竟然m̄知。
<sup>17</sup> 就驚講，Chit所在到chiah thang 驚！m̄是別項，這是上帝ê厝，這是天ê門。
<sup>18</sup> 雅各早早起來，將伊做枕頭ê石khiā做柱；倒油tī頂面。
<sup>19</sup> 就名hit所在叫Pek-te̍k-lī，chit-ê城本名Lō͘-su。
<sup>20</sup> 雅各下願講，上帝若kap我tī-teh，tī我所行ê路保護我，koh hō͘我有物thang食，有衫thang穿，
<sup>21</sup> hō͘我安然tò來我ê父ê厝，就耶和華的確做我ê上帝。
<sup>22</sup> 我所khiā做柱ê石beh做上帝ê厝；見若你所賞賜我ê，我beh將十份ê一份獻hō͘你。

</p></div><div class="p_right"><div class="chap">=== 創世記 · 第 28 章 ===</div><p>
<sup>1</sup> Í-sat kiò Ngá-kok lâi, kā i chiok-hok, ia̍h hoan-hù i kóng, Lí m̄-thang chhōa Ka-lâm ê cha-bó͘-gín-á chòe bó͘.
<sup>2</sup> Lí khí-lâi, khì Pa-tàn-a-lân, kàu lí ê gōa-kong Pí-thó͘-lī ê ke;  tī lí ê bú-kū La̍h-pan cha-bó͘-kiáⁿ ê tiong-kan, chhōa chi̍t-ê chòe bó͘.
<sup>3</sup> Goān choân-lêng ê Siōng-tè sù-hok lí, hō͘ lí siⁿ-thòaⁿ chin-chōe, chiâⁿ-chòe chōe-chōe cho̍k.
<sup>4</sup> Koh chiong só͘ èng-ún A-pek-la̍h-hán ê hok-khì hō͘ lí, kap lí ê hō͘-è;  hō͘ lí sêng-chiap lí só͘-kià-ku ê tōe, chiū-sī Siōng-tè só͘ hō͘ A-pek-la̍h-hán-ê.
<sup>5</sup> Í-sat chhe Ngá-kok khì;  i chiū khì Pa-tàn-a-lân;  kàu A-lân lâng Pí-thó͘-lī ê kiáⁿ La̍h-pan hia;  i sī Ngá-kok Í-sò ê bú-kū.
<sup>6</sup> Í-sò khòaⁿ-kìⁿ Í-sat kā Ngá-kok chiok-hok, koh chhe i khì Pa-tàn-a-lân, beh tùi hia chhōa-bó͘;  ia̍h khòaⁿ-kìⁿ chiok-hok i ê sî, hoan-hù i kóng, M̄-thang chhōa Ka-lâm ê cha-bó͘-gín-á chòe bó͘;
<sup>7</sup> koh khòaⁿ-kìⁿ Ngá-kok thiaⁿ pē-bú ê ōe, khì Pa-tàn-a-lân;
<sup>8</sup> Í-sò chiū chai Ka-lâm ê cha-bó͘-gín-á, i ê lāu-pē Í-sat m̄-tèng-ì;
<sup>9</sup> Í-sò chiū khì Í-si̍t-má-lī hia, tī i hiah ê bó͘ í-gōa, koh chhōa Má-hap-la̍h chòe-bó͘;  i sī A-pek-la̍h-hán ê kiáⁿ Í-si̍t-má-lī ê cha-bó͘-kiáⁿ, Nî-pâi-iok ê sió-bē.
<sup>10</sup> Ngá-kok lī-khui Pia̍t-sī-pa, ǹg Hap-lân khì.
<sup>11</sup> Kàu chi̍t só͘-chāi, in-ūi ji̍t lo̍h, chiū tī-hia hioh-mî;  tùi hiah ê chio̍h-thâu ê tiong-kan, the̍h chi̍t-tè chòe chím-thâu, tī-hia khùn.
<sup>12</sup> Bāng-kìⁿ ū thui khiā tī tōe-ni̍h, thui-téng tú-thiⁿ; ū Siōng-tè ê sù-chiá tī thui-ni̍h teh chiūⁿ-lo̍h.
<sup>13</sup> Iâ-hô-hoa khiā tī thui-téng, kóng, Góa sī Iâ-hô-hoa lí ê chó͘ A-pek-la̍h-hán ê Siōng-tè, ia̍h sī Í-sat ê Siōng-tè.  Góa beh chiong lí hiān-chāi só͘ khùn ê tōe siúⁿ-sù lí, kap lí ê hō͘-è.
<sup>14</sup> Lí ê hō͘-è beh chhin-chhiūⁿ tōe-chiūⁿ ê thô͘-soa;  lí beh tùi tang, sai, lâm, pak lâi hoat-tián;  tōe-chiūⁿ bān-cho̍k beh in-ūi lí kap lí ê hō͘-è tit-tio̍h hok-khì.
<sup>15</sup> Góa ia̍h kap lí tī-teh, lí bô-lūn khì tah-lo̍h, Góa beh pó-hō͘ lí;  ia̍h beh chhōa lí tò-lâi chit só͘-chāi, lóng bô pàng-sak lí, kàu Góa chiâⁿ tùi lí só͘ kóng-ê.
<sup>16</sup> Ngá-kok khùn-chhíⁿ kóng, Iâ-hô-hoa chin-chiàⁿ tī-chia, góa kéng-jiân m̄-chai.
<sup>17</sup> Chiū kiaⁿ kóng, Chit só͘-chāi kàu chiah thang kiaⁿ!  m̄-sī pa̍t-hāng, che sī Siōng-tè ê chhù, che sī thiⁿ ê mn̂g.
<sup>18</sup> Ngá-kok chá-chá khí-lâi, chiong i chòe chím-thâu ê chio̍h khiā chòe thiāu;  tò iû tī téng-bīn.
<sup>19</sup> Chiū miâ hit só͘-chāi kiò Pek-te̍k-lī, chit ê siâⁿ pún miâ Lō͘-su.
<sup>20</sup> Ngá-kok hē-goān kóng, Siōng-tè nā kap góa tī-teh, tī góa só͘ kiâⁿ ê lō͘ pó-hō͘ góa, koh hō͘ góa ū mi̍h thang chia̍h, ū saⁿ thang chhēng,
<sup>21</sup> hō͘ góa an-jiân tò-lâi góa ê pē ê chhù,  chiū Iâ-hô-hoa tek-khak chòe góa ê Siōng-tè.
<sup>22</sup> Góa só͘ khiā chòe thiāu ê chio̍h beh chòe Siōng-tè ê chhù;  kìⁿ-nā Lí só͘ siúⁿ-sù góa ê, góa beh chiong cha̍p-hūn ê chi̍t-hūn hiàn hō͘ Lí.

</p></div></div><div class="p_outer"><div class="p_left"> <div class="chap">=== 創世記 · 第 29 章 ===</div><p>
<sup>1</sup> 雅各起身，到東方ê人ê地；
<sup>2</sup> 看見田裡有一口井，有三陣羊倒tī井邊，因為人hō͘羊群lim，lóng是用hit-ê井ê水；井嘴用大石蓋。
<sup>3</sup> 平時羊群聚集tī-hia，人就將石頭徙離井嘴，hō͘羊lim水；chiah koh將石頭徙到原位。
<sup>4</sup> 雅各對in講，兄弟ah，tùi tah-lo̍h來？in講，阮tùi哈蘭來。
<sup>5</sup> 問in講，拿福ê孫拉班，lín bat伊mah？
<sup>6</sup> 講，Bat伊。Koh對in講，伊平安mah？講，平安。你看，伊ê cha-bó͘-kiáⁿ拉結chhōa伊ê羊群teh來。
<sup>7</sup> 講，日iáu高，cheng-siⁿ聚集ê時未到，m̄值tio̍h hō͘羊lim水，koh去飼。
<sup>8</sup> In講，阮bōe會，tio̍h thèng候chōe-chōe陣lóng聚集，人徙石離開井嘴，chiah thang hō͘羊lim。
<sup>9</sup> 雅各teh kap in講話ê時，拉結chhōa in老父ê羊來；因為是伊teh顧。
<sup>10</sup> 雅各看見母舅拉班ê cha-bó͘-kiáⁿ拉結，kap母舅拉班ê羊群，就進前將石徙離井嘴，hō͘ in母舅拉班ê羊群lim。
<sup>11</sup> 雅各kā拉結chim嘴，開聲哭。
<sup>12</sup> 雅各koh kā拉結講伊是in老父ê外甥，是利百加ê kiáⁿ；拉結就走去kā in老父講。
<sup>13</sup> 拉班聽見外甥雅各ê消息，就走去迎接伊，抱伊，kap伊chim嘴；chhōa伊到in tau；雅各將一切ê事情kā拉班講。
<sup>14</sup> 拉班kā雅各講，你實在是我ê骨肉。伊就kap伊tòa一月日。
<sup>15</sup> 拉班kā雅各講，你雖然是我ê親戚，kiám thang白白做我ê工；請kā我講，你beh甚麼工錢。
<sup>16</sup> 拉班有兩個cha-bó͘-kiáⁿ，大ê名叫利亞，細ê名叫拉結。
<sup>17</sup> 利亞目睭khah輸，拉結生做好看。
<sup>18</sup> 雅各疼拉結，就講，我願為tio̍h你細ê cha-bó͘-kiáⁿ拉結，kā你做工七年。
<sup>19</sup> 拉班講，將伊嫁hō͘你，khah好hō͘別人；你kap我tòa。
<sup>20</sup> 雅各就為tio̍h拉結kā伊做工七年；因為深疼伊，看做kúi-nā日。
<sup>21</sup> 雅各對拉班講，日期已經滿，求你將我ê bó͘ hō͘我，我thang kap伊同房。
<sup>22</sup> 拉班聚集hit所在ê眾人，辦筵席請in。
<sup>23</sup> 到日暗，拉班將伊ê cha-bó͘-kiáⁿ利亞，送來hō͘伊；雅各就kap伊同房。
<sup>24</sup> 拉班將伊ê女婢Sek-phàⁿ hō͘伊ê cha-bó͘-kiáⁿ利亞做女婢。
<sup>25</sup> 到天光，一下看見是利亞，就對拉班講，你kā我做ê，是甚麼？我kā你做工，kiám-m̄是為tio̍h拉結mah？你啥事騙我？
<sup>26</sup> 拉班講，未嫁大ê事先嫁細ê，tī阮chia無人án-ni做。
<sup>27</sup> 你kap chit-ê tio̍h滿七日；阮就將hit-ê亦嫁hō͘你；你為tio̍h伊koh kā我做工七年。
<sup>28</sup> 雅各就照án-ni行；kap chit-ê滿七日；伊就將伊ê cha-bó͘-kiáⁿ，拉結，hō͘伊做bó͘。
<sup>29</sup> 拉班將伊ê女婢Phek-la̍h，hō͘伊ê cha-bó͘-kiáⁿ拉結做女婢。
<sup>30</sup> 雅各亦kap拉結同房，koh疼拉結贏過利亞；就koh kā拉班做工七年。
<sup>31</sup> 耶和華看利亞無得寵，就hō͘伊懷孕；獨獨拉結無。
<sup>32</sup> 利亞懷孕生kiáⁿ，就kā伊號名Liû-piān；因為講，耶和華看見我ê苦情；taⁿ我ê丈夫beh疼我。
<sup>33</sup> 伊koh懷孕生kiáⁿ；講，耶和華聽見我無得寵，所以koh hō͘我chit-ê kiáⁿ；就kā伊號名西門。
<sup>34</sup> Koh懷孕生kiáⁿ，講，我kā丈夫生三個kiáⁿ，伊beh kap我結聯；名叫利未。
<sup>35</sup> Koh懷孕生kiáⁿ；講，Chit下我beh o-ló耶和華；所以叫伊ê名猶大；就停無koh生。

</p></div><div class="p_right"><div class="chap">=== 創世記 · 第 29 章 ===</div><p>
<sup>1</sup> Ngá-kok khí-sin, kàu tang-hng ê lâng ê tōe;
<sup>2</sup> khòaⁿ-kìⁿ chhân-ni̍h ū chi̍t kháu chíⁿ, ū saⁿ tīn iûⁿ tó tī chíⁿ-piⁿ, in-ūi lâng hō͘ iûⁿ-kûn lim, lóng sī ēng hit ê chíⁿ ê chúi;  chíⁿ-chhùi ēng tōa chio̍h khàm.
<sup>3</sup> Pêng-sî iûⁿ-kûn chū-chi̍p tī-hia, lâng chiū chiong chio̍h-thâu sóa lī chíⁿ-chhùi, hō͘ iûⁿ lim chúi;  chiah koh chiong chio̍h-thâu sóa kàu goân-ūi.
<sup>4</sup> Ngá-kok tùi in kóng, Hiaⁿ-tī ah, tùi tah-lo̍h lâi?  in kóng, Goán tùi Hap-lân lâi.
<sup>5</sup> Mn̄g in kóng, Ná-hok ê sun La̍h-pan, lín bat i mah?
<sup>6</sup> kóng, Bat-i.  Koh tùi in kóng, I pêng-an mah?  kóng, Pêng-an.  Lí khòaⁿ, i ê cha-bó͘-kiáⁿ La̍h-kiat chhōa i ê iûⁿ-kûn teh lâi.
<sup>7</sup> Kóng, Ji̍t iáu koâiⁿ, cheng-siⁿ chū-chi̍p ê sî bē kàu, m̄-ta̍t-tio̍h hō͘ iûⁿ lim chúi, koh khì chhī.
<sup>8</sup> In kóng, Goán bōe-ōe, tio̍h thèng-hāu chōe-chōe tīn lóng chū-chi̍p, lâng sóa chio̍h lī-khui chíⁿ-chhùi, chiah thang hō͘ iûⁿ lim.
<sup>9</sup> Ngá-kok teh kap in kóng-ōe ê sî, La̍h-kiat chhōa in lāu-pē ê iûⁿ lâi;  in-ūi sī i teh kò͘.
<sup>10</sup> Ngá-kok khòaⁿ-kìⁿ bú-kū La̍h-pan ê cha-bó͘-kiáⁿ La̍h-kiat, kap bú-kū La̍h-pan ê iûⁿ-kûn, chiū chìn-chêng chiong chio̍h sóa lī chíⁿ-chhùi, hō͘ in bú-kū La̍h-pan ê iûⁿ-kûn lim.
<sup>11</sup> Ngá-kok kā La̍h-kiat chim-chhùi, khui-siaⁿ khàu.
<sup>12</sup> Ngá-kok koh kā La̍h-kiat kóng i sī in lāu-pē ê gōe-seng, sī Lī-pek-ka ê kiáⁿ;  La̍h-kiat chiū cháu-khì kā in lāu-pē kóng.
<sup>13</sup> La̍h-pan thiaⁿ-kìⁿ gōe-seng Ngá-kok ê siau-sit, chiū cháu-khì ngiâ-chih-i, phō-i, kap i chim-chhùi;  chhōa i kàu in tau;  Ngá-kok chiong it-chhè ê sū-chêng kā La̍h-pan kóng.
<sup>14</sup> La̍h-pan kā Ngá-kok kóng, Lí si̍t-chāi sī góa ê kut-jio̍k.  I chiū kap i tòa chi̍t-ge̍h-ji̍t.
<sup>15</sup> La̍h-pan kā Ngá-kok kóng, Lí sui-jiân sī góa ê chhin-chhek, kiám thang pe̍h-pe̍h chòe góa ê kang;  chhiáⁿ kā góa kóng, lí beh sím-mi̍h kang-chîⁿ.
<sup>16</sup> La̍h-pan ū nn̄g ê cha-bó͘-kiáⁿ, tōa-ê miâ-kiò Lī-a, sòe-ê miâ-kiò La̍h-kiat.
<sup>17</sup> Lī-a ba̍k-chiu khah-su, La̍h-kiat siⁿ-chòe hó-khòaⁿ.
<sup>18</sup> Ngá-kok thiàⁿ La̍h-kiat, chiū kóng, Góa goān ūi-tio̍h lí sòe ê cha-bó͘-kiáⁿ La̍h-kiat, kā lí chòe-kang chhit-nî.
<sup>19</sup> La̍h-pan kóng, Chiong i kè hō͘ lí, khah-hó hō͘ pa̍t-lâng;  lí kap góa tòa.
<sup>20</sup> Ngá-kok chiū ūi-tio̍h La̍h-kiat kā i chòe kang chhit-nî;  in-ūi chhim-thiàⁿ i, khòaⁿ-chòe kúi-nā ji̍t.
<sup>21</sup> Ngá-kok tùi La̍h-pan kóng, Ji̍t-kî í-keng móa, kiû lí chiong góa ê bó͘ hō͘ góa, góa thang kap i tâng-pâng.
<sup>22</sup> La̍h-pan chū-chi̍p hit só͘-chāi ê chèng-lâng, pān iân-sia̍h chhiáⁿ in.
<sup>23</sup> Kàu ji̍t àm, La̍h-pan chiong i ê cha-bó͘-kiáⁿ Lī-a, sàng lâi hō͘ i;  Ngá-kok chiū kap i tâng-pâng.
<sup>24</sup> La̍h-pan chiong i ê lú-pī Sek-phàⁿ hō͘ i ê cha-bó͘-kiáⁿ Lī-a chòe lú-pī.
<sup>25</sup> Kàu thiⁿ-kng, chi̍t-ē khòaⁿ-kìⁿ sī Lī-a, chiū tùi La̍h-pan kóng, Lí kā góa chòe-ê, sī sím-mi̍h?  Góa kā lí chòe-kang, kiám-m̄-sī ūi-tio̍h La̍h-kiat mah?  lí siáⁿ-sū phiàn góa?
<sup>26</sup> La̍h-pan kóng, Bē kè tōa-ê tāi-seng kè sòe-ê, tī goán chia bô lâng án-ni chòe.
<sup>27</sup> Lí kap chit-ê tio̍h móa chhit-ji̍t;  goán chiū chiong hit-ê ia̍h kè hō͘ lí;  lí ūi-tio̍h i koh kā góa chòe kang chhit-nî.
<sup>28</sup> Ngá-kok chiū chiàu án-ni kiâⁿ;  kap chit-ê móa chhit-ji̍t;  i chiū chiong i ê cha-bó͘-kiáⁿ, La̍h-kiat, hō͘ i chòe-bó͘.
<sup>29</sup> La̍h-pan chiong i ê lú-pī Phek-la̍h, hō͘ i ê cha-bó͘-kiáⁿ La̍h-kiat chòe lú-pī.
<sup>30</sup> Ngá-kok ia̍h kap La̍h-kiat tâng-pâng, koh thiàⁿ La̍h-kiat iâⁿ-kè Lī-a;  chiū koh kā La̍h-pan chòe-kang chhit-nî.
<sup>31</sup> Iâ-hô-hoa khòaⁿ Lī-a bô tek-thióng, chiū hō͘ i hoâi-īn;  to̍k-to̍k La̍h-kiat bô.
<sup>32</sup> Lī-a hoâi-īn siⁿ-kiáⁿ, chiū kā i hō-miâ Liû-piān;  in-ūi kóng, Iâ-hô-hoa khòaⁿ-kìⁿ góa ê khó͘-chêng;  taⁿ góa ê tiōng-hu beh thiàⁿ góa.
<sup>33</sup> I koh hoâi-īn siⁿ kiáⁿ;  kóng, Iâ-hô-hoa thiaⁿ-kìⁿ góa bô tek-thióng, só͘-í koh hō͘ góa chit ê kiáⁿ;  chiū kā i hō-miâ Se-biān.
<sup>34</sup> Koh hoâi-īn siⁿ kiáⁿ, kóng, Góa kā tiōng-hu siⁿ saⁿ ê kiáⁿ, i beh kap góa kiat-liân;  miâ kiò Lī-bī.
<sup>35</sup> Koh hoâi-īn siⁿ kiáⁿ;  kóng, Chit-ē góa beh o-ló Iâ-hô-hoa;  só͘-í kiò i ê miâ Iû-tāi;  chiū thêng bô koh siⁿ.

</p></div></div><div class="p_outer"><div class="p_left"> <div class="chap">=== 創世記 · 第 30 章 ===</div><p>
<sup>1</sup> 拉結看本身無kā雅各生kiáⁿ，就怨妒伊ê大姊；對雅各講，你tio̍h kiáⁿ hō͘我；若無，我beh死。
<sup>2</sup> 雅各受氣拉結；講，hō͘你無生ê，是上帝；我kiám是替伊mah？
<sup>3</sup> 拉結講，你看我ê女婢Phek-la̍h tī-chia；你去kap伊同房，hō͘伊生kiáⁿ抱tī我ê腳頭u；我也就thang tùi伊得tio̍h kiáⁿ。
<sup>4</sup> 拉結就將伊ê女婢Phek-la̍h hō͘伊做bó͘；雅各就kap伊同房。
<sup>5</sup> Phek-la̍h懷孕，kā雅各生一個kiáⁿ。
<sup>6</sup> 拉結講，上帝kā我判斷，亦聽我ê聲，hō͘我有kiáⁿ；所以叫伊ê名做Tàn。
<sup>7</sup> 拉結ê女婢Phek-la̍h koh懷孕，kā雅各生第二ê kiáⁿ；
<sup>8</sup> 拉結講，我kap我ê大姊非常ê相爭，亦得tio̍h khah贏；就叫伊ê名做Ná-hut-tha-lī。
<sup>9</sup> 利亞看本身停歇無生，就將伊ê女婢，Sek-phàⁿ，hō͘雅各做bó͘。
<sup>10</sup> 利亞ê女婢Sek-phàⁿ kā雅各生kiáⁿ。
<sup>11</sup> 利亞講，佳哉！就叫伊ê名做Ka-tek。
<sup>12</sup> 利亞ê女婢，Sek-phàⁿ，koh kā雅各生第二ê kiáⁿ。
<sup>13</sup> 利亞講，我有福氣！chiah-ê cha-bó͘-gín-á lóng beh稱我有福氣；就叫伊ê名做A-siat。
<sup>14</sup> 割麥ê時，Liû-piān去田裡，得tio̍h hong-ka，the̍h來hō͘伊ê老母利亞。拉結對利亞講，請將你ê kiáⁿ ê hong-ka hō͘我。
<sup>15</sup> 利亞對伊講，你搶奪我ê丈夫，kiám是小khóa事；你koh搶奪我ê kiáⁿ ê hong-ka mah？拉結講，為tio̍h你ê kiáⁿ ê hong-ka，所以今暝伊thang kap你相kap睏。
<sup>16</sup> 到暗，雅各tùi 田裡 tò來；利亞出去迎接伊，講，你tio̍h kap我相kap睏；因為我實在用我ê kiáⁿ ê hong-ka倩你。Hit暝伊就kap伊相kap睏。
<sup>17</sup> 上帝允准利亞，伊就懷孕，kā雅各生第五個kiáⁿ。
<sup>18</sup> 利亞講，上帝hō͘我工錢，因為我將女婢hō͘我ê丈夫；tùi án-ni kā伊號名Í-sat-ka。
<sup>19</sup> 利亞koh懷孕，kā雅各生第六ê kiáⁿ。
<sup>20</sup> 利亞講，上帝賞賜我好ê賞賜；我ê丈夫beh kap我tòa，因為我kā伊生六個kiáⁿ；tùi án-ni kā伊號名Se-pò͘-lûn。
<sup>21</sup> 後來生一個cha-bó͘-kiáⁿ，kā伊號名叫Tí-ná。
<sup>22</sup> 上帝siàu念拉結，上帝允准伊，hō͘伊能生kiáⁿ。
<sup>23</sup> 伊就懷孕生kiáⁿ；講，上帝除去我ê見笑；
<sup>24</sup> 就kā伊號名約瑟，講，願耶和華koh加添我一個kiáⁿ。
<sup>25</sup> 拉結生約瑟了後，雅各對拉班講，請差我去，hō͘我tò去我ê本所在，本地；
<sup>26</sup> 請你將我服事你所得tio̍h ê bó͘-kiáⁿ hō͘我，容允我去；我怎樣服事你，你lóng知。
<sup>27</sup> 拉班kā伊講，我若tī你ê面前得tio̍h恩典，請你kap我tòa；因為我深知耶和華賜我福氣，是為tio̍h你ê緣故。
<sup>28</sup> Koh kā伊講，請你定tio̍h你ê工錢，我就hō͘你。
<sup>29</sup> 雅各kā伊講，我服事你怎樣，你ê cheng-siⁿ tī我ê手頭怎樣，是你所知。
<sup>30</sup> 我未來ê事先，你所有ê真少，taⁿ就大發達；耶和華用福氣tè我ê腳來hō͘你；taⁿ我beh甚麼時為我ê家建置產業？
<sup>31</sup> 拉班講，我tio̍h hō͘你甚麼？雅各講，你亦m̄免hō͘我甚麼；有一項事，你若應承，就我猶原飼你ê羊群來顧守。
<sup>32</sup> 今á日我beh遍巡你ê羊群，將綿羊中見有點ê，有斑ê，kap烏色ê，以及山羊中見有斑ê，有點ê，lóng撥出；將來chit款ê做我ê工錢。
<sup>33</sup> 以後你來看我ê工錢，hit中間若山羊無點無斑ê，綿羊無烏色ê，就算是我偷ê；用án-ni來證明我ê公道。
<sup>34</sup> 拉班講，好，我願照你ê話行。
<sup>35</sup> 當hit日，就將有痕有斑ê山羊káng，有點有斑，間(kàiⁿ)白ê山羊母，以及烏色ê綿羊，lóng撥出來交hō͘伊hiah-ê kiáⁿ。
<sup>36</sup> 伊hō͘家己kap雅各相離有三日ê路站；雅各就顧拉班其餘ê羊。
<sup>37</sup> 雅各the̍h青ê楊樹、杏樹、楓樹，軟ê枝，將皮剝成白痕，hō͘枝內白ê露出。
<sup>38</sup> 將剝皮ê枝，插tī羊lim水ê水溝kap水槽，hō͘伊kap羊相對；羊來lim ê時，公母交合；
<sup>39</sup> 羊tī枝ê對面交合，就生有痕ê，有點ê，有斑ê。
<sup>40</sup> 雅各將羊á撥出，hō͘拉班ê羊kap chiah-ê有痕kap烏色ê羊相對；將家己ê羊另外放tī一所在，無hō͘伊kap拉班ê羊chham-chhap。
<sup>41</sup> Tú-tio̍h羊群中勇壯ê交合ê時，雅各就用樹枝插tī水溝內；hō͘羊tī樹枝ê對面交合。
<sup>42</sup> Tú-tio̍h羊群ê瘦ê，就無插樹枝；tùi án-ni瘦ê歸拉班，勇壯ê歸雅各。
<sup>43</sup> Tùi án-ni伊大發達，得tio̍h chōe-chōe羊群、女婢、奴僕、駱駝kap驢。

</p></div><div class="p_right"><div class="chap">=== 創世記 · 第 30 章 ===</div><p>
<sup>1</sup> La̍h-kiat khòaⁿ pún-sin bô kā Ngá-kok siⁿ kiáⁿ, chiū oàn-tò͘ i ê tōa-chí;  tùi Ngá-kok kóng, Lí tio̍h kiáⁿ hō͘ góa;  nā bô, góa beh sí.
<sup>2</sup> Ngá-kok siū-khì La̍h-kiat;  kóng, Hō͘ lí bô siⁿ-ê, sī Siōng-tè;  góa kiám sī thòe I mah?
<sup>3</sup> La̍h-kiat kóng, Lí khòaⁿ góa ê lú-pī Phek-la̍h tī-chia;  lí khì kap i tâng-pâng, hō͘ i siⁿ kiáⁿ phō tī góa ê kha-thâu-u;  góa iā chiū thang tùi i tit-tio̍h kiáⁿ.
<sup>4</sup> La̍h-kiat chiū chiong i ê lú-pī Phek-la̍h hō͘ i chòe-bó͘;  Ngá-kok chiū kap i tâng-pâng.
<sup>5</sup> Phek-la̍h hoâi-īn, kā Ngá-kok siⁿ chi̍t ê kiáⁿ.
<sup>6</sup> La̍h-kiat kóng, Siōng-tè kā góa phòaⁿ-toàn, ia̍h thiaⁿ góa ê siaⁿ, hō͘ góa ū kiáⁿ;  só͘-í kiò i ê miâ chòe Tàn.
<sup>7</sup> La̍h-kiat ê lú-pī Phek-la̍h koh hoâi-īn, kā Ngá-kok siⁿ tē-jī ê kiáⁿ;
<sup>8</sup> La̍h-kiat kóng, Góa kap góa ê tōa-chí hui-siông ê saⁿ-chiⁿ, ia̍h tit-tio̍h khah-iâⁿ;  chiū kiò i ê miâ chòe Ná-hut-tha-lī.
<sup>9</sup> Lī-a khòaⁿ pún-sin thêng-hioh bô siⁿ, chiū chiong i ê lú-pī, Sek-phàⁿ, hō͘ Ngá-kok chòe bó͘.
<sup>10</sup> Lī-a ê lú-pī Sek-phàⁿ kā Ngá-kok siⁿ kiáⁿ.
<sup>11</sup> Lī-a kóng, Kai-chài! chiū kiò i ê miâ chòe Ka-tek.
<sup>12</sup> Lī-a ê lú-pī, Sek-phàⁿ, koh kā Ngá-kok siⁿ tē-jī ê kiáⁿ.
<sup>13</sup> Lī-a kóng, Góa ū hok-khì!  chiah ê cha-bó͘-gín-á lóng beh chheng góa ū hok-khì;  chiū kiò i ê miâ chòe A-siat.
<sup>14</sup> Koah-be̍h ê sî, Liû-piān khì chhân-ni̍h, tit-tio̍h hong-ka, the̍h-lâi hō͘ i ê lāu-bú Lī-a.  La̍h-kiat tùi Lī-a kóng, Chhiáⁿ chiong lí ê kiáⁿ ê hong-ka hō͘ góa.
<sup>15</sup> Lī-a tùi i kóng, Lí chhiúⁿ-toa̍t góa ê tiōng-hu, kiám-sī sió-khóa sū;  lí koh chhiúⁿ-toa̍t góa ê kiáⁿ ê hong-ka mah?  La̍h-kiat kóng, Ūi-tio̍h lí ê kiáⁿ ê hong-ka, só͘-í kin-mî i thang kap lí saⁿ-kap khùn.
<sup>16</sup> Kàu àm, Ngá-kok tùi chhân-ni̍h tò-lâi;  Lī-a chhut-khì ngiâ-chih i, kóng, Lí tio̍h kap góa saⁿ-kap khùn;  in-ūi góa si̍t-chāi ēng góa ê kiáⁿ ê hong-ka chhiàⁿ lí.  Hit-mî i chiū kap i saⁿ-kap khùn.
<sup>17</sup> Siōng-tè ún-chún Lī-a, i chiū hoâi-īn, kā Ngá-kok siⁿ tē-gō͘ ê kiáⁿ.
<sup>18</sup> Lī-a kóng, Siōng-tè hō͘ góa kang-chîⁿ, in-ūi góa chiong lú-pī hō͘ góa ê tiōng-hu;  tùi án-ni kā i hō-miâ Í-sat-ka.
<sup>19</sup> Lī-a koh hoâi-īn, kā Ngá-kok siⁿ tē-la̍k ê kiáⁿ.
<sup>20</sup> Lī-a kóng, Siōng-tè siúⁿ-sù góa hó ê siúⁿ-sù;  góa ê tiōng-hu beh kap góa tòa, in-ūi góa kā i siⁿ la̍k ê kiáⁿ;  tùi án-ni kā i hō-miâ Se-pò͘-lûn.
<sup>21</sup> Āu-lâi siⁿ chi̍t ê cha-bó͘-kiáⁿ, kā i hō-miâ kiò Tí-ná.
<sup>22</sup> Siōng-tè siàu-liām La̍h-kiat, Siōng-tè ún-chún i, hō͘ i ōe siⁿ kiáⁿ.
<sup>23</sup> I chiū hoâi-īn siⁿ kiáⁿ;  kóng, Siōng-tè tû-khì góa ê kiàn-siàu;
<sup>24</sup> chiū kā i hō-miâ Iok-sek, kóng, Goān Iâ-hô-hoa koh ke-thiⁿ góa chi̍t ê kiáⁿ.
<sup>25</sup> La̍h-kiat siⁿ Iok-sek liáu-āu, Ngá-kok tùi La̍h-pan kóng, Chhiáⁿ chhe góa khì, hō͘ góa tò-khì góa ê pún só͘-chāi, pún-tōe;
<sup>26</sup> chhiáⁿ lí chiong góa ho̍k-sāi lí só͘ tit-tio̍h ê bó͘-kiáⁿ hō͘ góa, iông-ún góa khì;  góa cháiⁿ-iūⁿ ho̍k-sāi lí, lí lóng chai.
<sup>27</sup> La̍h-pan kā i kóng, Góa nā tī lí ê bīn-chêng tit-tio̍h un-tián, chhiáⁿ lí kap góa tòa;  in-ūi góa chhim-chai Iâ-hô-hoa sù góa hok-khì, sī ūi-tio̍h lí ê iân-kò͘.
<sup>28</sup> Koh kā i kóng, Chhiáⁿ lí tiāⁿ-tio̍h lí ê kang-chîⁿ, góa chiū hō͘ lí.
<sup>29</sup> Ngá-kok kā i kóng, Góa ho̍k-sāi lí cháiⁿ-iūⁿ, lí ê cheng-siⁿ tī góa ê chhiú-thâu cháiⁿ-iūⁿ, sī lí só͘ chai.
<sup>30</sup> Góa bē lâi ê tāi-seng, lí só͘-ū-ê chin-chió, taⁿ chiū tōa hoat-ta̍t;  Iâ-hô-hoa ēng hok-khì tè góa ê kha lâi hō͘ lí;  taⁿ góa beh sím-mi̍h sî ūi góa ê ke kiàn-tì sán-gia̍p?
<sup>31</sup> La̍h-pan kóng, Góa tio̍h hō͘ lí sím-mi̍h?  Ngá-kok kóng, Lí ia̍h m̄-bián hō͘ góa sím-mi̍h;  ū chi̍t-hāng sū, lí nā èng-sêng, chiū góa iû-goân chhī lí ê iûⁿ-kûn lâi kò͘-siú.
<sup>32</sup> Kin-á-ji̍t góa beh piàn-sûn lí ê iûⁿ-kûn, chiong mî-iûⁿ-tiong kìⁿ-ū tiám-ê, ū pan-ê, kap o͘-sek-ê, í-ki̍p soaⁿ-iûⁿ-tiong kìⁿ-ū pan-ê, ū tiám-ê, lóng poah-chhut;  chiong-lâi chit-khoán-ê chòe góa ê kang-chîⁿ.
<sup>33</sup> Í-āu lí lâi khòaⁿ góa ê kang-chîⁿ, hit tiong-kan nā soaⁿ-iûⁿ bô tiám bô pan-ê, mî-iûⁿ bô o͘-sek-ê, chiū sǹg sī góa thau-ê;  ēng án-ni lâi chèng-bêng góa ê kong-tō.
<sup>34</sup> La̍h-pan kóng, Hó, góa goān chiàu lí ê ōe kiâⁿ.
<sup>35</sup> Tng hit-ji̍t, chiū chiong ū hûn ū pan ê soaⁿ-iûⁿ-káng, ū tiám ū pan, kàiⁿ pe̍h ê soaⁿ-iûⁿ-bú, í-ki̍p o͘-sek ê mî-iûⁿ, lóng poah-chhut lâi kau hō͘ i hiah ê kiáⁿ.
<sup>36</sup> I hō͘ ka-kī kap Ngá-kok saⁿ-lī ū saⁿ-ji̍t ê lō͘-chām;  Ngá-kok chiū kò͘ La̍h-pan kî-û ê iûⁿ.
<sup>37</sup> Ngá-kok the̍h chhiⁿ ê iông-chhiū, hēng-chhiū, png-chhiū, nńg ê ki, chiong phê pak chiâⁿ pe̍h-hûn, hō͘ ki-lāi pe̍h-ê lō͘-chhut.
<sup>38</sup> Chiong pak-phê ê ki, chhah tī iûⁿ lim-chúi ê chúi-kau kap chúi-chô, hō͘ i kap iûⁿ saⁿ-tùi;  iûⁿ lâi lim ê sî, kang-bú kau-ha̍p;
<sup>39</sup> iûⁿ tī ki ê tùi-bīn kau-ha̍p, chiū siⁿ ū-hûn-ê, ū-tiám-ê, ū-pan-ê.
<sup>40</sup> Ngá-kok chiong iûⁿ-á poah-chhut, hō͘ La̍h-pan ê iûⁿ kap chiah ê ū-hûn kap o͘-sek ê iûⁿ saⁿ-tùi;  chiong ka-kī ê iûⁿ lēng-gōa pàng tī chi̍t só͘-chāi, bô hō͘ i kap La̍h-pan ê iûⁿ chham-chhap.
<sup>41</sup> Tú-tio̍h iûⁿ-kûn-tiong ióng-chòng-ê kau-ha̍p ê sî, Ngá-kok chiū ēng chhiū-ki chhah tī chúi-kau-lāi;  hō͘ iûⁿ tī chhiū-ki ê tùi-bīn kau-ha̍p.
<sup>42</sup> Tú-tio̍h iûⁿ-kûn ê sán-ê, chiū bô chhah chhiū-ki;  tùi án-ni sán-ê kui La̍h-pan, ióng-chòng-ê kui Ngá-kok.
<sup>43</sup> Tùi án-ni i tōa hoat-ta̍t, tit-tio̍h chōe-chōe iûⁿ-kûn, lú-pī, lô͘-po̍k, lo̍k-tô, kap lû.

</p></div></div><div class="p_outer"><div class="p_left"> <div class="chap">=== 創世記 · 第 31 章 ===</div><p>
<sup>1</sup> 雅各聽見拉班眾kiáⁿ有話講，咱老父所有ê，雅各lóng搶去，koh對咱ê老父得tio̍h chit-ê一切ê榮光。
<sup>2</sup> 雅各看見拉班見tio̍h伊，無親像從前ê面色。
<sup>3</sup> 耶和華對雅各講，你tio̍h tò去你ê父公ê地，到你ê親族hia；我beh kap你tī-teh。
<sup>4</sup> 雅各差人叫拉結kap利亞到山野，到羊群hia；
<sup>5</sup> 對in講，我看見lín老父見tio̍h我，無親像從前ê面色；總是我ê父ê上帝時常kap我tī-teh。
<sup>6</sup> Lín亦知我盡我ê力做lín老父ê工。
<sup>7</sup> Lín老父騙我，十pái改換我ê工錢；總是上帝無容允伊害我。
<sup>8</sup> 伊若講，有點ê歸你做工錢，就羊群所生ê lóng有點；伊若講，有痕ê歸你做工錢，就羊群所生ê lóng有痕。
<sup>9</sup> Án-ni上帝將lín老父ê cheng-siⁿ搶來hō͘我。
<sup>10</sup> 羊交合ê時，我夢中kia̍h目一下看，看見phah羊母ê羊káng，lóng是有痕ê，有點ê，有花斑ê；
<sup>11</sup> 上帝ê使者tī hit夢中叫我講，雅各；我講，我tī chia。
<sup>12</sup> 伊講，你kia̍h目看，phah羊母ê羊káng，lóng是有痕ê，有點ê，有花斑ê；凡若拉班對你所做ê，我lóng看見。
<sup>13</sup> 我是Pek-te̍k-lī ê上帝，你tī-hia bat用油抹柱，對我下願。Taⁿ你tio̍h起來，離開chit所在，tò去本地。
<sup>14</sup> 拉結kap利亞應伊講，Tī阮老父ê家，kiám iáu有阮thang得ê家伙kap產業mah？
<sup>15</sup> 阮kiám-m̄是hō͘伊看做外人mah？因為伊賣阮，吞食阮ê價錢；
<sup>16</sup> 上帝tùi阮老父搶出一切ê財物，hiah-ê就是阮kap阮kiáⁿ ê。Taⁿ見若上帝所對你講ê，做你去行。
<sup>17</sup> 雅各就起來，hō͘伊ê kiáⁿ kap bó͘ lóng騎駱駝。
<sup>18</sup> Koh帶一切ê cheng-siⁿ，kap所積聚ê財物，所得tio̍h ê cheng-siⁿ，是tī Pa-tàn-a-lân所得tio̍h-ê；beh去迦南地，去伊ê老父以撒hia。
<sup>19</sup> Hit時拉班去剪羊毛；拉結偷the̍h in老父家內ê偶像。
<sup>20</sup> 雅各背A-lân人拉班，偷走去，無kā伊講。
<sup>21</sup> 就帶一切所有ê逃走；伊起身過hit-ê河，ǹg Ki-lia̍t山去。
<sup>22</sup> 到第三日，有人kā拉班講，雅各走去lah。
<sup>23</sup> 伊就chhōa伊ê兄弟相kap去追jip；歷過七日ê路站，到Ki-lia̍t山 chiah jip-tio̍h。
<sup>24</sup> 暝時眠夢中，上帝到A-lân人拉班hia；kā伊講，你tio̍h小心，m̄-thang kap雅各講好講pháiⁿ。
<sup>25</sup> 拉班追tio̍h雅各，雅各tī hit-ê山已經搭布棚；拉班kap伊ê眾兄弟，亦tī Ki-lia̍t山搭布棚。
<sup>26</sup> 拉班kā雅各講，你所做是甚麼事，你啥事背我，將我chiah-ê cha-bó͘-kiáⁿ chhōa去，親像用刀劍搶掠一樣？
<sup>27</sup> 你啥事暗靜走，偷走亦無kā我講；hō͘我thang用歡喜、唱歌、phah鼓、彈琴，送你tò去？
<sup>28</sup> Koh無容允我kap外孫，cha-bó͘-kiáⁿ chim嘴？你taⁿ所行是真戇。
<sup>29</sup> 我ê手本有力thang害lín；獨獨lín老父ê上帝昨暝kā我講，你tio̍h小心，m̄-thang kap雅各講好講pháiⁿ。
<sup>30</sup> Taⁿ你雖然戀慕你ê老父ê家，不得不tio̍h去，啥事偷the̍h我ê神明？
<sup>31</sup> 雅各應拉班講，因為我驚，心內想，講，驚了你將你ê cha-bó͘-kiáⁿ tùi我搶去。
<sup>32</sup> 論到你ê神明，你tùi甚麼人chhiau-tio̍h，伊就tio̍h死；當咱眾兄弟ê面前，你認看，tī我chia有甚麼物是你ê，thang the̍h去。因為雅各m̄知拉結有偷the̍h in。
<sup>33</sup> 拉班就入雅各ê布棚，利亞ê布棚，kap兩個女婢ê布棚，lóng chhiau無；就tùi利亞ê布棚出來，入拉結ê布棚。
<sup>34</sup> 拉結已經將偶像khǹg tī駱駝ê鞍下，來坐tī hit頂面。拉班tī伊ê布棚內四界摸，lóng chhiau無。
<sup>35</sup> 拉結對伊ê老父講，經期tú-á 到，bōe會起來tī你ê面前；求我ê主莫得受氣。拉班四界chhē偶像，chhiau lóng無。
<sup>36</sup> 雅各就受氣，kap拉班計較；對拉班講，我有犯tio̍h甚麼過失，有甚麼罪惡，你竟然jip我chiah緊？
<sup>37</sup> 你遍摸我一切ê ke-si，有chhiau-tio̍h lín tau甚麼ke-si出來？thang hē tī你我ê兄弟ê面前；hō͘ in tī咱兩人ê中間判斷。
<sup>38</sup> 我kap你tòa chit二十年，你ê綿羊母、山羊母m̄-bat有落胎；你羊群中ê羊káng，我未bat食伊。
<sup>39</sup> Hō͘野獸相害ê，我無帶來hō͘你；我本身罪額；無論日時受偷，暝時受偷，你lóng對我討賠。
<sup>40</sup> 我日時hō͘日曝，暝時hō͘霜凍，lóng bōe顧得睏，我常常是án-ni。
<sup>41</sup> 我chit二十年tī你ê家，為tio̍h你兩個cha-bó͘-kiáⁿ，kā你做工十四年；為tio̍h你ê羊群六年；你十pái改換我ê工錢。
<sup>42</sup> 若m̄是有我ê父ê上帝，就是亞伯拉罕ê上帝，koh是以撒所驚畏ê，kap我tī-teh；你taⁿ穩當hō͘我空手去。上帝看見我ê苦情，kap我ê勞碌，chiah tī昨暝責備你。
<sup>43</sup> 拉班應雅各講，Chiah-ê cha-bó͘-kiáⁿ是我ê cha-bó͘-kiáⁿ；chiah-ê gín-á是我ê gín-á；chiah-ê羊群亦是我ê羊群；凡若你所看見ê，lóng是我ê；我ê cha-bó͘-kiáⁿ，kap in所生ê gín-á；今á日我會kā in做甚麼？
<sup>44</sup> Taⁿ來，咱兩人thang來立約，tī你我ê中間做證據。
<sup>45</sup> 雅各取石，khiā做柱。
<sup>46</sup> 雅各對chiah-ê兄弟講，Lín tio̍h拾石頭；in就將石頭拾來疊kui堆；大家就tī hit堆ê邊á食。
<sup>47</sup> 拉班名伊叫I-ka-ní-sat-khap-tō͘-tha；雅各名伊叫Ka-lūi-tek。
<sup>48</sup> 拉班講，今á日chit-ê石堆做你我中間ê證據。因為án-ni，名伊叫Ka-lūi-tek；
<sup>49</sup> 也叫做Bí-su-pa；就是講，咱大家離別以後，願耶和華tī你我ê中間鑑察。
<sup>50</sup> 你若苦楚我ê cha-bó͘-kiáⁿ，koh tī我ê cha-bó͘-kiáⁿ以外另外娶bó͘，雖然無人kap咱tī-teh，有上帝tī你我ê中間做干證。
<sup>51</sup> 拉班koh對雅各講，你看chit堆石，你看chit支柱；就是我所hē tī你我ê中間ê。
<sup>52</sup> Chit堆石做干證，chit支柱做干證；我無beh 過 chit堆石去害你，你也m̄-thang過 chit支石kap柱，來害我。
<sup>53</sup> 願亞伯拉罕ê上帝，Ná-ho̍k ê上帝，in老父ê上帝，tī你我ê中間判斷。雅各就kí in老父以撒所驚畏ê上帝來chiù-chōa。
<sup>54</sup> 雅各tī山裡獻祭，請伊hiah-ê兄弟來食；in食了，就tī山裡歇暝。
<sup>55</sup> 拉班透早起來，kap伊ê外孫，kap伊ê cha-bó͘-kiáⁿ chim嘴，kā in祝福；就起身tò去家己ê所在。

</p></div><div class="p_right"><div class="chap">=== 創世記 · 第 31 章 ===</div><p>
<sup>1</sup> Ngá-kok thiaⁿ-kìⁿ La̍h-pan chèng-kiáⁿ ū ōe kóng, Lán lāu-pē só͘-ū-ê, Ngá-kok lóng chhiúⁿ-khì, koh tùi lán ê lāu-pē tit-tio̍h chit-ê it-chhè ê êng-kng.
<sup>2</sup> Ngá-kok khòaⁿ-kìⁿ La̍h-pan kìⁿ-tio̍h i, bô chhin-chhiūⁿ chiông-chêng ê bīn-sek.
<sup>3</sup> Iâ-hô-hoa tùi Ngá-kok kóng, Lí tio̍h tò-khì lí ê pē-kong ê tōe, kàu lí ê chhin-cho̍k hia;  Góa beh kap lí tī-teh.
<sup>4</sup> Ngá-kok chhe lâng kiò La̍h-kiat kap Lī-a kàu soaⁿ-iá, kàu iûⁿ-kûn hia;
<sup>5</sup> tùi in kóng, Góa khòaⁿ-kìⁿ lín lāu-pē kìⁿ-tio̍h góa, bô chhin-chhiūⁿ chiông-chêng ê bīn-sek;  chóng-sī góa ê pē ê Siōng-tè sî-siông kap góa tī-teh.
<sup>6</sup> Lín ia̍h chai góa chīn góa ê la̍t chòe lín lāu-pē ê kang.
<sup>7</sup> Lín lāu-pē phiàn góa, cha̍p-pái kóe-ōaⁿ góa ê kang-chîⁿ;  chóng-sī Siōng-tè bô iông-ún i hāi góa.
<sup>8</sup> I nā kóng, Ū-tiám-ê kui lí chòe kang-chîⁿ, chiū iûⁿ-kûn só͘ siⁿ-ê lóng ū-tiám;  i nā kóng, Ū-hûn-ê kui lí chòe kang-chîⁿ, chiū iûⁿ-kûn só͘ siⁿ-ê lóng ū-hûn.
<sup>9</sup> Án-ni Siōng-tè chiong lín lāu-pē ê cheng-siⁿ chhiúⁿ-lâi hō͘ góa.
<sup>10</sup> Iûⁿ kau-ha̍p ê sî, góa bāng-tiong kia̍h-ba̍k chi̍t-ē khòaⁿ, khòaⁿ-kìⁿ phah iûⁿ-bú ê iûⁿ-káng, lóng sī ū-hûn-ê, ū-tiám-ê, ū hoe-pan-ê;
<sup>11</sup> Siōng-tè ê sù-chiá tī hit bāng-tiong kiò góa kóng, Ngá-kok;  góa kóng, Góa tī chia.
<sup>12</sup> I kóng, Lí kia̍h-ba̍k khòaⁿ, phah iûⁿ-bú ê iûⁿ-káng, lóng sī ū-hûn-ê, ū-tiám-ê, ū hoe-pan-ê;  hoān-nā La̍h-pan tùi lí só͘ chòe-ê, Góa lóng khòaⁿ-kìⁿ.
<sup>13</sup> Góa sī Pek-te̍k-lī ê Siōng-tè, lí tī-hia bat ēng iû boah thiāu, tùi Góa hē-goān.  Taⁿ lí tio̍h khí-lâi, lī-khui chit só͘-chāi, tò-khì pún-tōe.
<sup>14</sup> La̍h-kiat kap Lī-a ìn i kóng, Tī goán lāu-pē ê ke, kiám iáu ū goán thang tit ê ke-hé kap sán-gia̍p mah?
<sup>15</sup> Goán kiám-m̄-sī hō͘ i khòaⁿ-chòe gōa-lâng mah?  in-ūi i bōe goán, thun-chia̍h goán ê kè-chîⁿ;
<sup>16</sup> Siōng-tè tùi goán lāu-pē chhiúⁿ-chhut it-chhè ê châi-bu̍t, hiah-ê chiū-sī goán kap goán kiáⁿ ê.  Taⁿ kìⁿ-nā Siōng-tè só͘ tùi lí kóng-ê, chòe lí khì kiâⁿ.
<sup>17</sup> Ngá-kok chiū khí-lâi, hō͘ i ê kiáⁿ kap bó͘ lóng khiâ lo̍k-tô.
<sup>18</sup> Koh tòa it-chhè ê cheng-siⁿ, kap só͘ chek-chū ê châi-bu̍t, só͘ tit-tio̍h ê cheng-siⁿ, sī tī Pa-tàn-a-lân só͘ tit-tio̍h-ê;  beh khì Ka-lâm tōe, khì i ê lāu-pē Í-sat hia.
<sup>19</sup> Hit-sî La̍h-pan khì chián iûⁿ-mn̂g;  La̍h-kiat thau-the̍h in lāu-pē ke-lāi ê ngó͘-siōng.
<sup>20</sup> Ngá-kok pōe A-lân lâng La̍h-pan, thau-cháu khì, bô kā i kóng.
<sup>21</sup> Chiū tòa it-chhè só͘-ū-ê tô-cháu;  i khí-sin kè hit ê Hô, ǹg Ki-lia̍t soaⁿ khì.
<sup>22</sup> Kàu tē-saⁿ ji̍t, ū lâng kā La̍h-pan kóng, Ngá-kok cháu-khì lah.
<sup>23</sup> I chiū chhōa i ê hiaⁿ-tī saⁿ-kap khì tui-jip;  le̍k-kè chhit-ji̍t ê lō͘-chām, kàu Ki-lia̍t soaⁿ chiah jip-tio̍h.
<sup>24</sup> Mî-sî bîn-bāng-tiong, Siōng-tè kàu A-lân lâng La̍h-pan hia;  kā i kóng, Lí tio̍h sió-sim, m̄-thang kap Ngá-kok kóng-hó kóng-pháiⁿ.
<sup>25</sup> La̍h-pan tui-tio̍h Ngá-kok, Ngá-kok tī hit ê soaⁿ í-keng tah pò͘-pîⁿ;  La̍h-pan kap i ê chèng hiaⁿ-tī, ia̍h tī Ki-lia̍t soaⁿ tah pò͘-pîⁿ.
<sup>26</sup> La̍h-pan kā Ngá-kok kóng, Lí só͘ chòe sī sím-mi̍h sū, lí siáⁿ-sū pōe góa, chiong góa chiah ê cha-bó͘-kiáⁿ chhōa-khì, chhin-chhiūⁿ ēng to-kiàm chhiúⁿ-lia̍h chi̍t-iūⁿ?
<sup>27</sup> Lí siáⁿ-sū àm-chīⁿ cháu, thau-cháu ia̍h bô kā góa kóng;  hō͘ góa thang ēng hoaⁿ-hí, chhiùⁿ-koa, phah-kó͘, tôaⁿ-khîm, sàng lí tò-khì?
<sup>28</sup> Koh bô iông-ún góa kap gōa-sun, cha-bó͘-kiáⁿ chim-chhùi?  lí taⁿ só͘ kiâⁿ sī chin gōng.
<sup>29</sup> Góa ê chhiú pún ū la̍t thang hāi lín;  to̍k-to̍k lín lāu-pē ê Siōng-tè chā-mî kā góa kóng, Lí tio̍h sió-sim, m̄-thang kap Ngá-kok kóng-hó kóng-pháiⁿ.
<sup>30</sup> Taⁿ lí sui-jiân loân-bō͘ lí ê lāu-pē ê ke, put-tek-put tio̍h khì, siáⁿ-sū thau-the̍h góa ê sîn-bêng?
<sup>31</sup> Ngá-kok ìn La̍h-pan kóng, In-ūi góa kiaⁿ, sim-lāi siūⁿ, kóng, Kiaⁿ-liáu lí chiong lí ê cha-bó͘-kiáⁿ tùi góa chhiúⁿ-khì.
<sup>32</sup> Lūn-kàu lí ê sîn-bêng, lí tùi sím-mi̍h lâng chhiau-tio̍h, i chiū tio̍h sí;  tng lán chèng hiaⁿ-tī ê bīn-chêng, lí jīn-khòaⁿ, tī góa chia ū sím-mi̍h mi̍h sī lí-ê, thang the̍h-khì.  In-ūi Ngá-kok m̄-chai La̍h-kiat ū thau-the̍h-in.
<sup>33</sup> La̍h-pan chiū ji̍p Ngá-kok ê pò͘-pîⁿ, Lī-a ê pò͘-pîⁿ, kap nn̄g ê lú-pī ê pò͘-pîⁿ, lóng chhiau-bô;  chiū tùi Lī-a ê pò͘-pîⁿ chhut-lâi, ji̍p La̍h-kiat ê pò͘-pîⁿ.
<sup>34</sup> La̍h-kiat í-keng chiong ngó͘-siōng khǹg tī lo̍k-tô ê oaⁿ-ē, lâi chē tī hit téng-bīn.  La̍h-pan tī i ê pò͘-pîⁿ-lāi sì-kòe bong, lóng chhiau-bô.
<sup>35</sup> La̍h-kiat tùi i ê lāu-pē kóng, Keng-kî tú-á kàu, bōe-ōe khí-lâi tī lí ê bīn-chêng;  kiû góa ê chú bo̍h-tit siū-khì.  La̍h-pan sì-kòe chhē ngó͘-siōng, chhiau lóng bô.
<sup>36</sup> Ngá-kok chiū siū-khì, kap La̍h-pan kè-kàu;  tùi La̍h-pan kóng, Góa ū hoān-tio̍h sím-mi̍h kè-sit, ū sím-mi̍h chōe-ok, lí kéng-jiân jip góa chiah-kín?
<sup>37</sup> Lí piàn-bong góa it-chhè ê ke-si, ū chhiau-tio̍h lín tau sím-mi̍h ke-si chhut lâi?  thang hē tī lí góa ê hiaⁿ-tī ê bīn-chêng;  hō͘ in tī lán nn̄g-lâng ê tiong-kan phòaⁿ-toàn.
<sup>38</sup> Góa kap lí tòa chit jī-cha̍p nî, lí ê mî-iûⁿ-bú, soaⁿ-iûⁿ-bú m̄-bat ū làu-the;  lí iûⁿ-kûn-tiong ê iûⁿ-káng, góa bē-bat chia̍h-i.
<sup>39</sup> Hō͘ iá-siù siong-hāi-ê, góa bô tòa-lâi hō͘ lí;  góa pún-sin chē-gia̍h;  bô lūn ji̍t-sî siū-thau, mî-sî siū-thau, lí lóng tùi góa thó-pê.
<sup>40</sup> Góa ji̍t-sî hō͘ ji̍t pha̍k, mî-sî hō͘ sng tàng, lóng bōe-kò͘-tit khùn, góa siông-siông sī án-ni.
<sup>41</sup> Góa chit jī-cha̍p-nî tī lí ê ke, ūi-tio̍h lí nn̄g ê cha-bó͘-kiáⁿ, kā lí chòe-kang cha̍p-sì nî;  ūi-tio̍h lí ê iûⁿ-kûn la̍k nî;  lí cha̍p-pái kóe-ōaⁿ góa ê kang-chîⁿ.
<sup>42</sup> Nā m̄-sī ū góa ê pē ê Siōng-tè, chiū-sī A-pek-la̍h-hán ê Siōng-tè, koh sī Í-sat só͘ kiaⁿ-ùi-ê, kap góa tī-teh;  lí taⁿ ún-tàng hō͘ góa khang-chhiú khì.  Siōng-tè khòaⁿ-kìⁿ góa ê khó͘-chêng, kap góa ê lô-lo̍k, chiah tī chā-mî chek-pī lí.
<sup>43</sup> La̍h-pan ìn Ngá-kok kóng, Chiah ê cha-bó͘-kiáⁿ sī góa ê cha-bó͘-kiáⁿ;  chiah ê gín-á sī góa ê gín-á;  chiah ê iûⁿ-kûn ia̍h sī góa ê iûⁿ-kûn;  hoān-nā lí só͘ khòaⁿ-kìⁿ-ê, lóng sī góa ê;  góa ê cha-bó͘-kiáⁿ, kap in só͘ siⁿ ê gín-á;  kin-á-ji̍t góa ōe kā in chòe sím-mi̍h?
<sup>44</sup> Taⁿ lâi, lán nn̄g-lâng thang lâi li̍p-iok, tī lí góa ê tiong-kan chòe chèng-kù.
<sup>45</sup> Ngá-kok chhú chio̍h, khiā chòe thiāu.
<sup>46</sup> Ngá-kok tùi chiah ê hiaⁿ-tī kóng, Lín tio̍h khioh chio̍h-thâu;  in chiū chiong chio̍h-thâu khioh lâi thia̍p kui-tui;  tāi-ke chiū tī hit tui ê piⁿ-á chia̍h.
<sup>47</sup> La̍h-pan miâ i kiò I-ka-ní-sat-khap-tō͘-tha;  Ngá-kok miâ i kiò Ka-lūi-tek.
<sup>48</sup> La̍h-pan kóng, Kin-á-ji̍t chit ê chio̍h-tui chòe lí góa tiong-kan ê chèng-kù.  In-ūi án-ni, miâ i kiò Ka-lūi-tek;
<sup>49</sup> iā kiò-chòe Bí-su-pa;  chiū-sī kóng, Lán tāi-ke lī-pia̍t í-āu, goān Iâ-hô-hoa tī lí góa ê tiong-kan kàm-chhat.
<sup>50</sup> Lí nā khó͘-chhó͘ góa ê cha-bó͘-kiáⁿ, koh tī góa ê cha-bó͘-kiáⁿ í-gōa lēng-gōa chhōa-bó͘, sui-jiân bô lâng kap lán tī-teh, ū Siōng-tè tī lí góa ê tiong-kan chòe kan-chèng.
<sup>51</sup> La̍h-pan koh tùi Ngá-kok kóng, Lí khòaⁿ chit tui chio̍h, lí khòaⁿ chit ki thiāu;  chiū-sī góa só͘ hē tī lí góa ê tiong-kan-ê.
<sup>52</sup> Chit tui chio̍h chòe kan-chèng, chit ki thiāu chòe kan-chèng;  góa bô beh kè chit tui chio̍h khì hāi lí, lí iā m̄-thang kè chit tui chio̍h kap thiāu, lâi hāi góa.
<sup>53</sup> Goān A-pek-la̍h-hán ê Siōng-tè, Ná-ho̍k ê Siōng-tè, in lāu-pē ê Siōng-tè, tī lí góa ê tiong-kan phòaⁿ-toàn.  Ngá-kok chiū kí in lāu-pē Í-sat só͘ kiaⁿ-ùi ê Siōng-tè lâi chiù-chōa.
<sup>54</sup> Ngá-kok tī soaⁿ-ni̍h hiàn-chè, chhiáⁿ i hiah ê hiaⁿ-tī lâi chia̍h;  in chia̍h-liáu, chiū tī soaⁿ-ni̍h hioh-mî.
<sup>55</sup> La̍h-pan thàu-chá khí-lâi, kap i ê gōa-sun, kap i ê cha-bó͘-kiáⁿ chim-chhùi, kā in chiok-hok;  chiū khí-sin tò-khì ka-kī ê só͘-chāi.

</p></div></div><div class="p_outer"><div class="p_left"> <div class="chap">=== 創世記 · 第 32 章 ===</div><p>
<sup>1</sup> 雅各koh行伊ê路，上帝ê使者tú-tio̍h伊。
<sup>2</sup> 雅各看見in，就講，這是上帝ê軍隊；所以名hit所在叫Má-khap-liām。
<sup>3</sup> 雅各差人事先去Se-jíⁿ ê地，Í-tong ê田，見伊ê兄以掃。
<sup>4</sup> 吩咐in講，Lín kā我ê主以掃講，你ê奴僕雅各án-ni講，我tī拉班hia寄居，tòa到今á日。
<sup>5</sup> 我有牛、驢、羊群、奴僕、女婢；taⁿ差人來報我ê主，ài得tī你ê面前得tio̍h恩典。
<sup>6</sup> 所差ê人tò來雅各hia講，阮到你ê兄以掃hia，伊tú-tú teh來beh迎接你；koh有四百人kap伊來。
<sup>7</sup> 雅各大驚koh擘腹；將hiah-ê kap伊相kap tī-teh ê人，kap羊群、牛群、駱駝，分做兩隊；
<sup>8</sup> 講，以掃若來攻擊chit隊，chhun-ê hit隊iáu thang逃走。
<sup>9</sup> 雅各koh講，我ê祖，亞伯拉罕ê上帝，我ê父以撒ê上帝，耶和華ah，你bat對我講，tò去你ê本地本族，我beh好款待你。
<sup>10</sup> 你對你ê奴僕所施一切ê慈愛kap一切ê誠實，就至微細ê我也bōe堪得得tio̍h；我前kia̍h我ê柺á，過chit-ê約旦河；taⁿ我已經成做兩隊。
<sup>11</sup> 求你救我脫離我ê兄以掃ê手；因為我驚伊，驚了伊來thâi死我kap in 母kiáⁿ。
<sup>12</sup> 你也bat講，我的確beh好款待你；hō͘你ê後裔親像海邊ê沙，chōe到bōe算得。
<sup>13</sup> Hit暝雅各歇tī-hia；就tī伊所有ê物ê內面，揀出禮物，beh送伊ê兄以掃；
<sup>14</sup> 山羊母兩百隻，山羊公二十隻，綿羊母兩百隻，綿羊公二十隻；
<sup>15</sup> 駱駝母kap食奶ê kiáⁿ三十隻，牛母四十隻，牛káng十隻，驢母二十隻，驢kiáⁿ十隻。
<sup>16</sup> 各樣另外一群，交代奴僕；kā奴僕講，Lín事先我去，hō͘ ta̍k群有相離。
<sup>17</sup> Koh吩咐做頭ê，講，我ê兄以掃tú-tio̍h你ê時，若問你講，你是甚麼人ê？beh去tah-lo̍h？你頭前hiah-ê chī-chūi ê？
<sup>18</sup> 你tio̍h講，是你ê奴僕雅各ê；是beh送我ê主以掃ê禮物；現在伊本身亦tī阮ê後面。
<sup>19</sup> Koh吩咐第二第三，kap一切趕kui群cheng-siⁿ ê人，講，Lín tú-tio̍h以掃ê時，亦tio̍h照án-ni kā伊講。
<sup>20</sup> Koh lín亦tio̍h講，你ê奴僕雅各tī阮ê後面。因為雅各家己phah算講，我用tī我頭前去ê禮物來改伊ê恨；然後我見tio̍h伊ê面，kiám-chhái伊接納我。
<sup>21</sup> Tùi án-ni，禮物先行；hit暝雅各歇tī隊中。
<sup>22</sup> 伊暝時起來，chhōa伊兩個bó͘，兩個女婢，kap十一個kiáⁿ，lóng 過Ngá-po̍k ê渡頭。
<sup>23</sup> 事先hō͘ in過溪；凡所有ê亦hō͘ in過。
<sup>24</sup> 只有chhun雅各家己tī-teh；有一人來kap伊相ián，到tī天phú光。
<sup>25</sup> Hit人看bōe贏伊；就siàn雅各ê大腿臼；相ián ê時，雅各ê大腿臼choa̍h-tio̍h。
<sup>26</sup> Hit人講，天beh光lah，tio̍h放我去。雅各講，你若無kā我祝福，m̄放你去。
<sup>27</sup> Hit人講，你名做甚麼？伊講，我名做雅各。
<sup>28</sup> Hit人講，你ê名無beh koh叫雅各，beh叫做以色列；因為你kap上帝kap人鬥輸贏，lóng得tio̍h khah贏。
<sup>29</sup> 雅各問伊講，請將你ê名kā我講。Hit人應講，Mih-sái問我ê名？就tī-hia kā伊祝福。
<sup>30</sup> 雅各名hit所在叫Piān-í-lī，因為講，我當頭對面見tio̍h上帝，我ê性命iáu得tio̍h保全。
<sup>31</sup> 日tú-á出，雅各經過Piān-í-lī；伊ê大腿已經pái。
<sup>32</sup> 所以chiah-ê以色列人無食大腿頭ê筋，到tī今á日；因為hit人siàn雅各腿臼ê大筋。

</p></div><div class="p_right"><div class="chap">=== 創世記 · 第 32 章 ===</div><p>
<sup>1</sup> Ngá-kok koh kiâⁿ i ê lō͘, Siōng-tè ê sù-chiá tú-tio̍h i.
<sup>2</sup> Ngá-kok khòaⁿ-kìⁿ in, chiū kóng, Che sī Siōng-tè ê kun-tūi;  só͘-í miâ hit só͘-chāi kiò Má-khap-liām.
<sup>3</sup> Ngá-kok chhe lâng tāi-seng khì Se-jíⁿ ê tōe, Í-tong ê chhân, kìⁿ i ê hiaⁿ Í-sò.
<sup>4</sup> Hoan-hù in kóng, Lín kā góa ê chú Í-sò kóng, Lí ê lô͘-po̍k Ngá-kok án-ni kóng, Góa tī La̍h-pan hia kià-ku, tòa kàu kin-á-ji̍t.
<sup>5</sup> góa ū gû, lû, iûⁿ-kûn, lô͘-po̍k, lú-pī;  taⁿ chhe lâng lâi pò góa ê chú, ài tit tī lí ê bīn-chêng tit-tio̍h un-tián.
<sup>6</sup> Só͘ chhe ê lâng tò-lâi Ngá-kok hia kóng, Goán kàu lí ê hiaⁿ Í-sò hia, i tú-tú teh lâi beh ngiâ-chih lí;  koh ū sì-pah lâng kap i lâi.
<sup>7</sup> Ngá-kok tōa kiaⁿ koh peh-pak;  chiong hiah-ê kap i saⁿ-kap tī-teh ê lâng, kap iûⁿ-kûn, gû-kûn, lo̍k-tô, pun chòe nn̄g tūi;
<sup>8</sup> kóng, Í-sò nā lâi kong-kek chit-tūi, chhun-ê hit-tūi iáu thang tô-cháu.
<sup>9</sup> Ngá-kok koh kóng, Góa ê chó͘, A-pek-la̍h-hán ê Siōng-tè, góa ê pē Í-sat ê Siōng-tè, Iâ-hô-hoa ah, Lí bat tùi góa kóng, Tò-khì lí ê pún-tōe pún-cho̍k,  Góa beh hó khoán-thāi lí.
<sup>10</sup> Lí tùi lí ê lô͘-po̍k só͘ si it-chhè ê chû-ài kap it-chhè ê sêng-si̍t, chiū chì-bî-sòe ê góa iā bōe kham-tit tit-tio̍h; góa chêng kia̍h góa ê koáiⁿ-á, kè chit ê Iok-tàn hô; taⁿ góa í-keng chiâⁿ-chòe nn̄g-tūi.
<sup>11</sup> Kiû Lí kiù góa thoat-lī góa ê hiaⁿ Í-sò ê chhiú;  in-ūi góa kiaⁿ i, kiaⁿ-liáu i lâi thâi-sí góa kap in bú-kiáⁿ.
<sup>12</sup> Lí iā bat kóng, Góa tek-khak beh hó khoán-thāi lí;  hō͘ lí ê hō͘-è chhin-chhiūⁿ hái-piⁿ ê soa, chōe kàu bōe-sǹg-tit.
<sup>13</sup> Hit-mî Ngá-kok hioh tī-hia;  chiū tī i só͘ ū ê mi̍h ê lāi-bīn, kéng-chhut lé-mi̍h, beh sàng i ê hiaⁿ Í-sò;
<sup>14</sup> soaⁿ-iûⁿ-bú nn̄g-pah chiah, soaⁿ-iûⁿ-kang jī-cha̍p chiah, mî-iûⁿ-bú nn̄g-pah chiah, mî-iûⁿ-kang jī-cha̍p chiah;
<sup>15</sup> lo̍k-tô-bú kap chia̍h-ni ê kiáⁿ saⁿ-cha̍p chiah, gû-bú sì-cha̍p chiah, gû-káng cha̍p chiah, lû-bú jī-cha̍p chiah, lû-kiáⁿ cha̍p-chiah.
<sup>16</sup> Kok-iūⁿ lēng-gōa chi̍t-kûn, kau-tài lô͘-po̍k;  kā lô͘-po̍k kóng, Lín tāi-seng góa khì, hō͘ ta̍k-kûn ū saⁿ-lī.
<sup>17</sup> Koh hoan-hù chòe-thâu-ê, kóng, Góa ê hiaⁿ Í-sò tú-tio̍h lí ê sî, nā mn̄g lí kóng, Lí sī sím-mi̍h lâng ê?  beh khì tah-lo̍h?  lí thâu-chêng hiah-ê chī-chūi ê?
<sup>18</sup> lí tio̍h kóng, Sī lí ê lô͘-po̍k Ngá-kok ê;  sī beh sàng góa ê chú Í-sò ê lé-mi̍h;  hiān-chāi i pún-sin ia̍h tī goán ê āu-bīn.
<sup>19</sup> Koh hoan-hù tē-jī tē-saⁿ, kap it-chhè kóaⁿ kui-kûn cheng-siⁿ ê lâng, kóng, Lín tú-tio̍h Í-sò ê sî, ia̍h tio̍h chiàu án-ni kā i kóng.
<sup>20</sup> Koh lín ia̍h tio̍h kóng, Lí ê lô͘-po̍k Ngá-kok tī goán ê āu-bīn.  In-ūi Ngá-kok ka-kī phah-sǹg kóng, Góa ēng tī góa thâu-chêng khì ê lé-mi̍h lâi kóe i ê hūn;  jiân-āu góa kìⁿ-tio̍h i ê bīn, kiám-chhái i chiap-la̍p góa.
<sup>21</sup> Tùi án-ni, lé-mi̍h seng kiâⁿ;  hit-mî Ngá-kok hioh tī tūi-tiong.
<sup>22</sup> I mî-sî khí-lâi, chhōa i nn̄g ê bó͘, nn̄g ê lú-pī, kap cha̍p-it ê kiáⁿ, lóng kè Ngá-po̍k ê tō͘-thâu.
<sup>23</sup> Tāi-seng hō͘ in kè-khoe;  hoān só͘-ū-ê ia̍h hō͘ in kè.
<sup>24</sup> Chí-ū chhun Ngá-kok ka-kī tī-teh;  ū chi̍t-lâng lâi kap i saⁿ-ián, kàu tī thiⁿ-phú-kng.
<sup>25</sup> Hit-lâng khòaⁿ bōe iâⁿ-i; chiū siàn Ngá-kok ê tōa-thúi-khū;  saⁿ-ián ê sî, Ngá-kok ê tōa-thúi-khū choa̍h-tio̍h.
<sup>26</sup> Hit-lâng kóng, Thiⁿ beh kng lah, tio̍h pàng góa khì.  Ngá-kok kóng, Lí nā bô kā góa chiok-hok, m̄ pàng lí khì.
<sup>27</sup> Hit-lâng kóng, Lí miâ chòe sím-mi̍h?  i kóng, Góa miâ chòe Ngá-kok.
<sup>28</sup> Hit-lâng kóng, Lí ê miâ bô beh koh kiò Ngá-kok, beh kiò-chòe Í-sek-lia̍t;  in-ūi lí kap Siōng-tè kap lâng tàu su-iâⁿ, lóng tit-tio̍h khah-iâⁿ.
<sup>29</sup> Ngá-kok mn̄g i kóng, Chhiáⁿ chiong lí ê miâ kā góa kóng.  Hit lâng ìn kóng, Mih-sái mn̄g góa ê miâ?  chiū tī-hia kā i chiok-hok.
<sup>30</sup> Ngá-kok miâ Hit só͘-chāi kiò Piān-í-lī, in-ūi kóng, Góa tng-thâu tùi-bīn kìⁿ-tio̍h Siōng-tè, góa ê sìⁿ-miā iáu tit-tio̍h pó-choân.
<sup>31</sup> Ji̍t tú-á chhut, Ngá-kok keng-kè Piān-í-lī;  i ê tōa-thúi í-keng pái.
<sup>32</sup> Só͘-í chiah ê Í-sek-lia̍t lâng bô chia̍h tōa-thúi-thâu ê kun, kàu tī kin-á-ji̍t;  in-ūi hit-lâng siàn Ngá-kok thúi-khū ê tōa-kun.

</p></div></div><div class="p_outer"><div class="p_left"> <div class="chap">=== 創世記 · 第 33 章 ===</div><p>
<sup>1</sup> 雅各kia̍h目看，看見以掃來；koh有四百人kap伊來。伊就將hiah-ê gín-á分開，交hō͘利亞，交hō͘拉結，交hō͘兩個女婢。
<sup>2</sup> 將女婢kap in ê kiáⁿ排tī頭前，利亞kap伊ê kiáⁿ排tī後面，拉結kap約瑟排tī路尾。
<sup>3</sup> 伊本身tī in ê頭前過去，連連七pái仆tī地裡，chiah óa近伊ê兄。
<sup>4</sup> 以掃走來迎接伊，將伊抱teh，koh lám伊ê頷頸，chim伊；兩人就啼哭。
<sup>5</sup> 以掃kia̍h目看見婦人人kap gín-á，就講，Chiah-ê kap你同行ê是chī-chūi？雅各講，Chiah-ê gín-á是上帝施恩hō͘你ê奴僕ê。
<sup>6</sup> Tùi hit-tia̍p，兩個女婢，kap in ê gín-á，進前來拜。
<sup>7</sup> 利亞kap伊ê gín-á亦進前來拜；路尾約瑟kap拉結亦進前來拜。
<sup>8</sup> 以掃講，我所tú-tio̍h kui群 ê cheng-siⁿ，你是甚麼意思？雅各講，是beh tī我ê主ê面前得tio̍h恩典。
<sup>9</sup> 以掃講，小弟ah，我ê已經夠額，你ê猶原歸你。
<sup>10</sup> 雅各講，莫án-ni，我若tī你ê面前得tio̍h恩典，求你tùi我ê手收我ê禮物；因為我見tio̍h你ê面，親像見tio̍h上帝ê面，你亦接納我；
<sup>11</sup> 求你收我帶來hō͘你ê禮物；因為上帝恩典我，hō͘我充足；逼伊，然後收。
<sup>12</sup> 以掃講，咱起身來去，我做頭行。
<sup>13</sup> 雅各對伊講，我ê主知chiah-ê gín-á軟chiáⁿ，牛羊亦tú-á生；若做一日趕，kui群lóng beh死。
<sup>14</sup> 求我ê主tī奴僕ê頭前行，我beh照tī我面前kui群 cheng-siⁿ ê力量，亦照gín-á ê力量，慢慢進前，行到Se-jíⁿ，到我ê主hia。
<sup>15</sup> 以掃講，容允我將tè我ê人留幾個kap你做陣。雅各講，Mih-sái án-ni？Tī我ê主ê面前得tio̍h恩典就好。
<sup>16</sup> Hit日以掃起身，照原路tò去Se-jíⁿ。
<sup>17</sup> 雅各行到Sò͘-kat，tī-hia為本身起厝，為cheng-siⁿ搭草寮；所以名hit所在做Sò͘-kat。
<sup>18</sup> 雅各tùi Pa-tàn-a-lân tò來ê時，平安到迦南地ê示劍城；tī城ê面前搭布棚。
<sup>19</sup> 用一百塊銀，tùi示劍ê老父Hap-boat ê kiaⁿ孫，買伊搭布棚hit塊地；
<sup>20</sup> tī-hia起一座壇，kā伊號名叫I-lī I-lô-i以色列。

</p></div><div class="p_right"><div class="chap">=== 創世記 · 第 33 章 ===</div><p>
<sup>1</sup> Ngá-kok kia̍h-ba̍k khòaⁿ,  khòaⁿ-kìⁿ Í-sò lâi;  koh ū sì-pah lâng kap i lâi.  I chiū chiong hiah ê gín-á pun-khui, kau hō͘ Lī-a, kau hō͘ La̍h-kiat, kau hō͘ nn̄g ê lú-pī.
<sup>2</sup> Chiong lú-pī kap in ê kiáⁿ pâi tī thâu-chêng, Lī-a kap i ê kiáⁿ pâi tī āu-bīn, La̍h-kiat kap Iok-sek pâi tī lō͘-bé.
<sup>3</sup> I pún-sin tī in ê thâu-chêng kè-khì, liân-liân chhit-pái phak tī tōe-ni̍h, chiah óa-kūn i ê hiaⁿ.
<sup>4</sup> Í-sò cháu-lâi ngiâ-chih i, chiong i phō-teh, koh lám i ê ām-kún, chim i;  nn̄g-lâng chiū thî-khàu.
<sup>5</sup> Í-sò kia̍h-ba̍k khòaⁿ-kìⁿ hū-jîn-lâng kap gín-á, chiū kóng, Chiah-ê kap lí tâng-kiâⁿ-ê sī chī-chūi?  Ngá-kok kóng, Chiah ê gín-á sī Siōng-tè si-un hō͘ lí ê lô͘-po̍k-ê.
<sup>6</sup> Tùi hit-tia̍p nn̄g ê lú-pī, kap in ê gín-á, chìn-chêng lâi pài.
<sup>7</sup> Lī-a kap i ê gín-á ia̍h chìn-chêng lâi pài;  lō͘-bé Iok-sek kap La̍h-kiat ia̍h chìn-chêng lâi pài.
<sup>8</sup> Í-sò kóng, Góa só͘ tú-tio̍h kui-kûn ê cheng-siⁿ, lí sī sím-mi̍h ì-sù?  Ngá-kok kóng, Sī beh tī góa ê chú ê bīn-chêng tit-tio̍h un-tián.
<sup>9</sup> Í-sò kóng, Sió-tī ah, góa-ê í-keng kàu-gia̍h, lí-ê iû-goân kui lí.
<sup>10</sup> Ngá-kok kóng, Bo̍h án-ni, góa nā tī lí ê bīn-chêng tit-tio̍h un-tián, kiû lí tùi góa ê chhiú siu góa ê lé-mi̍h;  in-ūi góa kìⁿ-tio̍h lí ê bīn, chhin-chhiūⁿ kìⁿ-tio̍h Siōng-tè ê bīn, lí ia̍h chiap-la̍p góa;
<sup>11</sup> kiû lí siu góa tòa-lâi hō͘ lí ê lé-mi̍h;  in-ūi Siōng-tè un-tián góa, hō͘ góa chhiong-chiok;  pek-i, jiân-āu siu.
<sup>12</sup> Í-sò kóng, Lán khí-sin lâi khì, góa chòe-thâu kiâⁿ.
<sup>13</sup> Ngá-kok tùi i kóng, góa ê chú chai chiah ê gín-á nńg-chiáⁿ, gû-iûⁿ ia̍h tú-á siⁿ;  nā chòe chi̍t-ji̍t kóaⁿ, kui-kûn lóng beh sí.
<sup>14</sup> Kiû góa ê chú tī lô͘-po̍k ê thâu-chêng kiâⁿ, góa beh chiàu tī góa bīn-chêng kui-kûn cheng-siⁿ ê le̍k-liōng, ia̍h chiàu gín-á ê le̍k-liōng, bān-bān chìn-chêng, kiâⁿ kàu Se-jíⁿ, kàu góa ê chú hia.
<sup>15</sup> Í-sò kóng, Iông-ún góa chiong tè góa ê lâng lâu kúi-ê kap lí chòe-tīn.  Ngá-kok kóng, Mih-sái án-ni?  tī góa ê chú ê bīn-chêng tit-tio̍h un-tián chiū hó.
<sup>16</sup> Hit-ji̍t Í-sò khí-sin, chiàu goân-lō͘ tò-khì Se-jíⁿ.
<sup>17</sup> Ngá-kok kiâⁿ kàu Sò͘-kat, tī-hia ūi pún-sin khí-chhù, ūi cheng-siⁿ tah chháu-liâu;  só͘-í miâ hit só͘-chāi chòe Sò͘-kat.
<sup>18</sup> Ngá-kok tùi Pa-tàn-a-lân tò-lâi ê sî, pêng-an kàu Ka-lâm tōe ê Sī-kiàm siâⁿ;  tī siâⁿ ê bīn-chêng tah pò͘-pîⁿ.
<sup>19</sup> Ēng chi̍t-pah tè gûn, tùi Sī-kiàm ê lāu-pē Hap-boat ê kiáⁿ-sun, bóe i tah pò͘-pîⁿ hit tè tōe;
<sup>20</sup> tī-hia khí chi̍t chō tôaⁿ, kā i hō miâ kiò I-lī I-lô-i Í-sek-lia̍t.

</p></div></div><div class="p_outer"><div class="p_left"> <div class="chap">=== 創世記 · 第 34 章 ===</div><p>
<sup>1</sup> 利亞kā雅各所生ê cha-bó͘-kiáⁿ，Tí-ná，出去beh見hit所在ê cha-bó͘-gín-á。
<sup>2</sup> Hit所在ê bo̍k-pek Hi-bī人Hap-boat ê kiáⁿ示劍看見伊；就khiú伊，kap伊相kap睏，凌辱伊。
<sup>3</sup> 伊ê心戀慕雅各ê cha-bó͘-kiáⁿ Tí-ná；疼chit-ê cha-bó͘-kiáⁿ，用好話安慰伊。
<sup>4</sup> 示劍kā伊ê老父Hap-boat，講，求你kā我聘chit-ê cha-bó͘-gín-á做bó͘。
<sup>5</sup> 雅各聽見伊phah lâ-sâm伊ê cha-bó͘-kiáⁿ Tí-ná；hit時伊hiah-ê kiáⁿ kap伊ê cheng-siⁿ tī山裡；雅各靜靜無做聲，thèng候in tò來。
<sup>6</sup> 示劍ê老父，Hap-boat，出來見雅各，beh kap伊講話。
<sup>7</sup> 雅各hiah-ê kiáⁿ聽見chit-ê tāi-chì，就tùi山裡tò來，ta̍k-ê m̄甘願，十分受氣；因為示劍tī以色列做出見笑ê tāi-chì，kap雅各ê cha-bó͘-kiáⁿ相kap睏；這本是m̄應該做ê事。
<sup>8</sup> Hap-boat kap in參詳講，我ê kiáⁿ示劍ê心欣慕lín ê cha-bó͘-gín-á；求lín將伊hō͘我ê kiáⁿ做bó͘。
<sup>9</sup> Lín kap阮大家結親；lín thang將lín ê cha-bó͘-kiáⁿ hō͘阮，lín亦thang娶阮ê cha-bó͘-kiáⁿ。
<sup>10</sup> Lín kap阮相kap khiā起；地tī lín ê面前，lín tòa chia khiā，做seng-lí，建置產業。
<sup>11</sup> 示劍對cha-bó͘-gín-á ê老父kap伊ê兄弟講，願tī你ê面前得tio̍h恩典；lín所對我講ê我beh hō͘ lín。
<sup>12</sup> chhut-chāi lín beh tùi我討jōa-chōe聘金，kap禮物，我的確照lín所講ê hō͘ lín；只有ài lín用cha-bó͘-gín-á hō͘我做bó͘。
<sup>13</sup> 雅各hiah-ê kiáⁿ，因為示劍phah lâ-sâm in ê小妹Tí-ná，就用奸詐ê話來應示劍，kap伊ê老父，Hap-boat，對in講，
<sup>14</sup> 將阮ê小妹hō͘無受割禮ê人做bó͘，這ê tāi-chì阮bōe做得；因為he是阮ê見笑。
<sup>15</sup> Lín所有ê ta-po͘人，若lóng受割禮親像阮一樣，有chí一項chiah thang應允lín；
<sup>16</sup> 阮就將阮ê cha-bó͘-kiáⁿ hō͘ lín，阮亦chhōa lín ê cha-bó͘-kiáⁿ；阮就kap lín相kap tòa，成做一個百姓。
<sup>17</sup> 設使lín m̄聽阮ê話來受割禮，阮就tòa阮ê小妹來去。
<sup>18</sup> Hap-boatkap伊ê kiáⁿ示劍，歡喜in ê話。
<sup>19</sup> Hit-ê少年人做chit-ê tāi-chì，lóng無延chhiân；因為伊疼雅各ê cha-bó͘-kiáⁿ；koh伊tī in老父ê家第一尊貴。
<sup>20</sup> Hap-boat，kap伊ê kiáⁿ示劍，來到本城ê門口，kā本城ê人講，
<sup>21</sup> Chiah-ê人kap咱和好；m̄值tio̍h chún in tī chit-ê地khiā起，做seng-lí；koh chit-ê地亦開闊，ōe容允得in；咱thang chhōa in ê cha-bó͘-kiáⁿ做bó͘，亦thang將咱ê cha-bó͘-kiáⁿ 過hō͘ in。
<sup>22</sup> 獨獨tio̍h有一項，hiah-ê chiah beh允咱，kap咱khiā起，成做一個百姓；就是咱中間所有ê ta-po͘人lóng tio̍h受割禮，親像in受割禮一樣。
<sup>23</sup> 伊ê牛，羊，財產，kap一切ê cheng-siⁿ，kiám無lóng歸tī咱mah？只有tioh8un2-in，in就beh kap咱tòa。
<sup>24</sup> 見若tùi城門出來ê人lóng聽thàn hap-boat kap伊ê kiáⁿ示劍ê話；tùi án-ni見若tùi城門出來ê ta-po͘人lóng受割禮。
<sup>25</sup> 到第三日，眾人當teh痛疼ê時，雅各兩個kiáⁿ，就是Tí-ná ê兄西門kap利未，lóng kia̍h刀，thàn人無tiuⁿ-tî，來到城內，thâi死lóng總ê ta-po͘人。
<sup>26</sup> 也用刀thâi死Hap-boat kap伊ê kiáⁿ示劍；chhōa tí-ná tùi示劍ê厝出來，就去。
<sup>27</sup> 雅各hiah-ê kiáⁿ，為tio̍h in小妹受phah lâ-sâm，就來到受thâi ê人hia，搶劫in ê城。
<sup>28</sup> 搶in ê羊群，牛群，kap驢；以及城內kap 田裡所有ê。
<sup>29</sup> Koh將in一切ê貨物錢財，一切ê gín-á kap婦人人，以及ta̍k tè厝所有ê，lóng搶，掠就去。
<sup>30</sup> 雅各kā西門kap利未講，Lín連累我，hō͘我tī chit所在khiā起ê百姓ê中間，就是tī迦南人kap Pí-lī-sé人ê中間有臭名。Koh我ê人額少；in的確聚集來攻擊我，phah我；我kap全家ê人lóng會滅無。
<sup>31</sup> In講，伊kiám thang款待阮小妹親像娼妓mah？

</p></div><div class="p_right"><div class="chap">=== 創世記 · 第 34 章 ===</div><p>
<sup>1</sup> Lī-a kā Ngá-kok só͘ siⁿ ê cha-bó͘-kiáⁿ, Tí-ná, chhut-khì beh kìⁿ hit só͘-chāi ê cha-bó͘-gín-á.
<sup>2</sup> Hit só͘-chāi ê bo̍k-pek Hi-bī lâng Hap-boat ê kiáⁿ Sī-kiàm khòaⁿ-kìⁿ i;  chiū khiú-i, kap i saⁿ-kap khùn, lêng-jio̍k i.
<sup>3</sup> I ê sim loân-bō͘ Ngá-kok ê cha-bó͘-kiáⁿ Tí-ná;  thiàⁿ chit ê cha-bó͘-kiáⁿ, ēng hó-ōe an-ùi i.
<sup>4</sup> Sī-kiàm kā i ê lāu-pē Hap-boat, kóng, Kiû lí kā góa phèng chit ê cha-bó͘-gín-á chòe-bó͘.
<sup>5</sup> Ngá-kok thiaⁿ-kìⁿ i phah lah-sap i ê cha-bó͘-kiáⁿ Tí-ná;  hit-sî i hiah ê kiáⁿ kap i ê cheng-siⁿ tī soaⁿ-ni̍h;  Ngá-kok chēng-chēng bô chòe siaⁿ,  thèng-hāu in tò-lâi.
<sup>6</sup> Sī-kiàm ê lāu-pē, Hap-boat, chhut-lâi kìⁿ Ngá-kok, beh kap i kóng-ōe.
<sup>7</sup> Ngá-kok hiah ê kiáⁿ thiaⁿ-kìⁿ chit ê tāi-chì, chiū tùi soaⁿ-ni̍h tò-lâi, ta̍k-ê m̄ kam-goān, cha̍p-hun siū-khì;  in-ūi Sī-kiàm tī Í-sek-lia̍t chòe chhut kiàn-siàu ê tāi-chì, kap Ngá-kok ê cha-bó͘-kiáⁿ saⁿ-kap khùn;  che pún sī m̄ eng-kai chòe ê sū.
<sup>8</sup> Hap-boat kap in chham-siông kóng, Góa ê kiáⁿ Sī-kiàm ê sim him-bō͘ lín ê cha-bó͘-gín-á;  kiû lín chiong i hō͘ góa ê kiáⁿ chòe-bó͘.
<sup>9</sup> Lín kap goán tāi-ke kiat-chhin;  lín thang chiong lín ê cha-bó͘-kiáⁿ hō͘ goán, lín ia̍h thang chhōa goán ê cha-bó͘-kiáⁿ.
<sup>10</sup> Lín kap goán saⁿ-kap khiā-khí;  tōe tī lín ê bīn-chêng, lín tòa chia khiā, chòe seng-lí, kiàn-tì sán-gia̍p.
<sup>11</sup> Sī-kiàm tùi cha-bó͘-gín-á ê lāu-pē kap i ê hiaⁿ-tī kóng, Goān tī lí ê bīn-chêng tit-tio̍h un-tián;  lín só͘ tùi góa kóng-ê góa beh hō͘ lín.
<sup>12</sup> Chhut-chāi lín beh tùi góa thó jōa-chōe phèng-kim, kap lé-mi̍h, góa tek-khak chiàu lín só͘ kóng-ê hō͘ lín;  chí-ū ài lín ēng cha-bó͘-gín-á hō͘ góa chòe-bó͘.
<sup>13</sup> Ngá-kok hiah ê kiáⁿ, in-ūi Sī-kiàm phah lah-sap in ê sió-bē Tí-ná, chiū ēng kan-chà ê ōe lâi ìn Sī-kiàm, kap i ê lāu-pē, Hap-boat, tùi in kóng,
<sup>14</sup> Chiong goán ê sió-bē hō͘ bô siū kat-lé ê lâng chòe-bó͘, che ê tāi-chì goán bōe-chòe-tit;  in-ūi he sī goán ê kiàn-siàu.
<sup>15</sup> Lín só͘ ū ê ta-po͘-lâng, nā lóng siū kat-lé chhin-chhiūⁿ goán chi̍t-iūⁿ, ū chí chi̍t-hāng chiah thang èng-ún lín;
<sup>16</sup> goán chiū chiong goán ê cha-bó͘-kiáⁿ hō͘ lín, goán ia̍h chhōa lín ê cha-bó͘-kiáⁿ;  goán chiū kap lín saⁿ-kap tòa, chiâⁿ-chòe chi̍t ê peh-sìⁿ.
<sup>17</sup> Siat-sú lín m̄-thiaⁿ goán ê ōe lâi siū kat-lé, goán chiū tòa goán ê sió-bē lâi khì.
<sup>18</sup> Hap-boat kap i ê kiáⁿ Sī-kiàm, hoaⁿ-hí in ê ōe.
<sup>19</sup> Hit ê siàu-liân lâng chòe chit ê tāi-chì, lóng bô iân-chhiân;  in-ūi i thiàⁿ Ngá-kok ê cha-bó͘-kiáⁿ;  koh i tī in lāu-pē ê ke tē-it chun-kùi.
<sup>20</sup> Hap-boat, kap i ê kiáⁿ Sī-kiàm, lâi kàu pún-siâⁿ ê mn̂g-kháu, kā pún-siâⁿ ê lâng kóng,
<sup>21</sup> Chiah ê lâng kap lán hô-hó;  m̄-ta̍t-tio̍h chún in tī chit ê tōe khiā-khí, chòe seng-lí;  koh chit ê tōe ia̍h khui-khoah, ōe iông-ún-tit in;  lán thang chhōa in ê cha-bó͘-kiáⁿ chòe-bó͘, ia̍h thang chiong lán ê cha-bó͘-kiáⁿ kè hō͘ in.
<sup>22</sup> To̍k-to̍k tio̍h ū chi̍t-hāng, hiah-ê chiah beh ún lán, kap lán khiā-khí, chiâⁿ-chòe chi̍t ê peh-sìⁿ;  chiū-sī lán tiong-kan só͘ ū ê ta-po͘-lâng lóng tio̍h siū kat-lé, chhin-chhiūⁿ in siū kat-lé chi̍t-iūⁿ.
<sup>23</sup> I ê gû, iûⁿ, châi-sán, kap it-chhè ê cheng-siⁿ, kiám bô lóng kui tī lán mah?  chí-ū tio̍h ún-in, in chiū beh kap lán tòa.
<sup>24</sup> Kìⁿ-nā tùi siâⁿ-mn̂g chhut-lâi ê lâng lóng thiaⁿ-thàn Hap-boat kap i ê kiáⁿ Sī-kiàm ê ōe;  tùi án-ni kìⁿ-nā tùi siâⁿ-mn̂g chhut-lâi ê ta-po͘-lâng lóng siū kat-lé.
<sup>25</sup> Kàu tē-saⁿ ji̍t, chèng-lâng tng teh thàng-thiàⁿ ê sî, Ngá-kok nn̄g ê kiáⁿ, chiū-sī Tí-ná ê hiaⁿ Se-biān kap Lī-bī, lóng kia̍h-to, thàn lâng bô tiuⁿ-tî, lâi kàu siâⁿ-lāi, thâi-sí lóng-chóng ê ta-po͘-lâng.
<sup>26</sup> Iā ēng to thâi-sí Hap-boat kap i ê kiáⁿ Sī-kiàm;  chhōa Tí-ná tùi Sī-kiàm ê chhù chhut-lâi, chiū khì.
<sup>27</sup> Ngá-kok hiah ê kiáⁿ, ūi-tio̍h in sió-bē siū phah lah-sap, chiū lâi kàu siū-thâi ê lâng hia, chhiúⁿ-kiap in ê siâⁿ.
<sup>28</sup> Chhiúⁿ in ê iûⁿ-kûn, gû-kûn, kap lû;  í-ki̍p siâⁿ-lāi kap chhân-ni̍h só͘ ū ê.
<sup>29</sup> Koh chiong in it-chhè ê hè-mi̍h chîⁿ-châi, it-chhè ê gín-á kap hū-jîn-lâng, í-ki̍p ta̍k tè chhù só͘-ū-ê, lóng chhiúⁿ, lia̍h chiū khì.
<sup>30</sup> Ngá-kok kā Se-biān kap Lī-bī kóng, Lín liân-lūi góa, hō͘ góa tī chit só͘-chāi khiā-khí ê peh-sìⁿ ê tiong-kan, chiū-sī tī Ka-lâm lâng kap Pí-lī-sé lâng ê tiong-kan ū chhàu-miâ.  Koh góa ê lâng-gia̍h chió;  in tek-khak chū-chi̍p lâi kong-kek góa, phah góa;  góa kap choân-ke ê lâng lóng ōe bia̍t-bô.
<sup>31</sup> In kóng, I kiám thang khoán-thāi goán sió-bē chhin-chhiūⁿ chhiong-ki mah?

</p></div></div><div class="p_outer"><div class="p_left"> <div class="chap">=== 創世記 · 第 35 章 ===</div><p>
<sup>1</sup> 上帝kā雅各講，起ah，上去Pek-te̍k-lī，tòa tī-hia。Koh tio̍h tī-hia kā上帝起一座壇，就是你閃避你ê兄以掃ê面ê時，對你出現ê，hit-ê。
<sup>2</sup> 雅各就kā全家以及一切kap伊tī-teh ê人講，Lín tio̍h除去lín中間外邦ê上帝；亦tio̍h家己清氣，換 lín ê衣裳。
<sup>3</sup> 咱tio̍h起來，上去Pek-te̍k-lī；tī-hia我beh kā上帝起一座壇，就是tī我tú-tio̍h患難ê日，允准我ê祈禱，tī我所行ê路kap我tī-teh，hit-ê。
<sup>4</sup> In就將in手內所有異邦ê神明，kap in ê耳鉤，lóng hō͘雅各；雅各將hiah-ê tâi tī示劍hit位ê橡樹腳。
<sup>5</sup> In就起身，上帝hō͘四周圍ê城ê人lóng真驚；in就無追jip雅各ê眾kiáⁿ。
<sup>6</sup> 雅各，以及一切kap伊做陣ê人，到迦南地ê Lō͘-su，就是Pek-te̍k-lī。
<sup>7</sup> 伊tī-hia起一座壇，就kā hit所在號名，叫I-le̍k-pek-te̍k-lī；因為伊閃避伊ê兄ê時，上帝tī-hia對伊出現。
<sup>8</sup> 利百加ê奶母Tí-phò-lat死；就埋葬tī Pek-te̍k-lī ê下面，橡樹腳；所以叫伊ê名A-lûn-pa-kó͘。
<sup>9</sup> 雅各tui3Pa-tàn-a-lân tò來，上帝koh對伊出現，賜福hō͘ 伊。
<sup>10</sup> 上帝koh kā伊講，你名是雅各；taⁿ以後你ê名無koh叫雅各，beh名叫以色列；就叫伊ê名以色列。
<sup>11</sup> 上帝koh kā伊講，我是全能ê上帝；你tio̍h生湠chōe-chōe；將來有一國，koh有chōe-chōe 國，tùi你來生，koh有君王tùi你生出。
<sup>12</sup> 我所hō͘亞伯拉罕kap以撒ê地，我beh hō͘你，亦beh將chit-ê地hō͘你ê後裔。
<sup>13</sup> 上帝就tùi kap伊講話ê所在上去。
<sup>14</sup> 雅各就tī上帝kap伊講話ê所在，khiā一支柱，就是石柱；tī hit頂面灌奠倒油。
<sup>15</sup> 雅各就稱上帝kap伊講話ê所在，名做Pek-te̍k-lī。
<sup>16</sup> In tùi Pek-te̍k-lī起身；離開Í-hoat-tha iáu有一chām ê路；拉結得beh生臨產艱難。
<sup>17</sup> 當伊艱苦生ê時，拾者對伊講，m̄免驚，你taⁿ beh koh得tio̍h一個kiáⁿ。
<sup>18</sup> 伊氣beh斷，臨終ê時，就叫伊ê kiáⁿ ê名Piān-gô-nî；伊ê老父kā伊號名便雅憫。
<sup>19</sup> 拉結死，埋葬tī去Í-hoat-thâe路；Í-hoat-tha就是伯利恆。
<sup>20</sup> 雅各khiā柱tī伊ê墓頂；chit-ê柱就是拉結ê墓牌；到今á日iáu tī-teh。
<sup>21</sup> 以色列koh起身去，tī Í-tek-tâi 搭布棚。
<sup>22</sup> 以色列tòa tī hit所在ê時，Liû-piān去kap伊ê老父ê細姨，Phek-la̍h，相kap睏；以色列亦聽。
<sup>23</sup> 雅各共有十二個kiáⁿ。利亞ê kiáⁿ，就是雅各ê大kiáⁿ Liû-piān，以及西門，利未，猶大，Í-sat-ka，Se-pò͘-lûn；
<sup>24</sup> 拉結ê kiáⁿ，就是約瑟，便雅憫；
<sup>25</sup> 拉結ê女婢Phek-la̍h所生ê kiáⁿ，就是Tàn kap Ná-hut-tha-lī；
<sup>26</sup> 利亞ê女婢Sek-phàⁿ所生ê kiáⁿ Ka-tek，A-siat；這是雅各tī Pa-tàn-a-lân所生ê kiáⁿ。
<sup>27</sup> 雅各來見伊ê老父以撒tī Bān-lī，到Ki-lia̍t-a-pa，就是Hi-pek-lûn，亞伯拉罕kap以撒bat寄居ê所在。
<sup>28</sup> 以撒享受一百八十歲；
<sup>29</sup> 以撒年歲老，日子滿足，氣斷來死，tò去伊ê列祖hia；伊兩個kiáⁿ以掃，雅各，kā伊埋葬。

</p></div><div class="p_right"><div class="chap">=== 創世記 · 第 35 章 ===</div><p>
<sup>1</sup> Siōng-tè kā Ngá-kok kóng, Khí-ah, chiūⁿ-khì Pek-te̍k-lī, tòa tī-hia.  Koh tio̍h tī-hia kā Siōng-tè khí chi̍t chō tôaⁿ, chiū-sī lí siám-pī lí ê hiaⁿ Í-sò ê bīn ê sî, tùi lí chhut-hiān-ê, hit-ê.
<sup>2</sup> Ngá-kok chiū kā choân-ke í-ki̍p it-chhè kap i tī-teh ê lâng kóng, Lín tio̍h tû-khì lín tiong-kan gōa-pang ê siōng-tè;  ia̍h tio̍h ka-kī chheng-khì, ōaⁿ lín ê i-chiûⁿ.
<sup>3</sup> Lán tio̍h khí-lâi, chiūⁿ-khì Pek-te̍k-lī;  tī-hia góa beh kā Siōng-tè khí chi̍t chō tôaⁿ, chiū-sī tī góa tú-tio̍h hoān-lān ê ji̍t, ún-chún góa ê kî-tó, tī góa só͘ kiâⁿ ê lō͘ kap góa tī-teh, hit-ê.
<sup>4</sup> In chiū chiong in chhiú-lāi só͘ ū īⁿ-pang ê sîn-bêng, kap in ê hī-kau, lóng hō͘ Ngá-kok;  Ngá-kok chiong hiah-ê tâi tī Sī-kiàm hit-ūi ê siōng-chhiū-kha.
<sup>5</sup> In chiū khí-sin, Siōng-tè hō͘ sì-chiu-ûi ê siâⁿ ê lâng lóng chin kiaⁿ;  in chiū bô tui-jip Ngá-kok ê chèng-kiáⁿ.
<sup>6</sup> Ngá-kok, í-ki̍p it-chhè kap i chòe-tīn ê lâng, kàu Ka-lâm tōe ê Lō͘-su, chiū-sī Pek-te̍k-lī.
<sup>7</sup> I tī-hia khí chi̍t chō tôaⁿ, chiū kā hit só͘-chāi hō-miâ, kiò I-le̍k-pek-te̍k-lī;  in-ūi i siám-pī i ê hiaⁿ ê sî, Siōng-tè tī-hia tùi i chhut-hiān.
<sup>8</sup> Lī-pek-ka ê ni-bú Tí-phò-lat sí;  chiū bâi-chòng tī Pek-te̍k-lī ê ē-bīn, siōng-chhiū-kha;  só͘-í kiò i ê miâ A-lûn-pa-kó͘.
<sup>9</sup> Ngá-kok tùi Pa-tàn-a-lân tò-lâi, Siōng-tè koh tùi i chhut-hiān, sù-hok hō͘ i.
<sup>10</sup> Siōng-tè koh kā i kóng, Lí miâ sī Ngá-kok;  taⁿ í-āu lí ê miâ bô koh kiò Ngá-kok, beh miâ kiò Í-sek-lia̍t;  chiū kiò i ê miâ Í-sek-lia̍t.
<sup>11</sup> Siōng-tè koh kā i kóng, Góa sī choân-lêng ê Siōng-tè;  lí tio̍h siⁿ-thòaⁿ chōe-chōe;  chiong-lâi ū chi̍t-kok, koh ū chōe-chōe kok, tùi lí lâi siⁿ, koh ū kun-ông tùi lí siⁿ-chhut.
<sup>12</sup> Góa só͘ hō͘ A-pek-la̍h-hán kap Í-sat ê tōe, Góa beh hō͘ lí, ia̍h beh chiong chit ê tōe hō͘ lí ê hō͘-è.
<sup>13</sup> Siōng-tè chiū tùi kap i kóng-ōe ê só͘-chāi chiūⁿ-khì.
<sup>14</sup> Ngá-kok chiū tī Siōng-tè kap i kóng-ōe ê só͘-chāi, khiā chi̍t ki thiāu, chiū-sī chio̍h-thiāu;  tī hit téng-bīn koàn-tiān tò-iû.
<sup>15</sup> Ngá-kok chiū chheng Siōng-tè kap i kóng-ōe ê só͘-chāi, miâ chòe Pek-te̍k-lī.
<sup>16</sup> In tùi Pek-te̍k-lī khí-sin;  lī-khui Í-hoat-tha iáu ū chi̍t chām ê lō͘;  La̍h-kiat tit-beh siⁿ lîm-sán kan-lân.
<sup>17</sup> Tng i kan-khó͘ siⁿ ê sî, khioh-chiá tùi i kóng, M̄-bián kiaⁿ, lí taⁿ beh koh tit-tio̍h chi̍t ê kiáⁿ.
<sup>18</sup> I khùi beh tn̄g, lîm-chiong ê sî, chiū kiò i ê kiáⁿ ê miâ Piān-gô-nî;  i ê lāu-pē kā i hō-miâ Piān-ngá-bín.
<sup>19</sup> La̍h-kiat sí, bâi-chòng tī khì Í-hoat-tha ê lō͘;  Í-hoat-tha chiū-sī Pek-lī-hêng.
<sup>20</sup> Ngá-kok khiā thiāu tī i ê bōng-téng;  chit ê thiāu chiū-sī La̍h-kiat ê bōng-pâi;  kàu kin-á-ji̍t iáu tī-teh.
<sup>21</sup> Í-sek-lia̍t koh khí-sin khì, tī Í-tek-tâi tah pò͘-pîⁿ.
<sup>22</sup> Í-sek-lia̍t tòa tī hit só͘-chāi ê sî, Liû-piān khì kap i ê lāu-pē ê sòe-î, Phek-la̍h, saⁿ-kap khùn;  Í-sek-lia̍t ia̍h thiaⁿ.
<sup>23</sup> Ngá-kok kiōng ū cha̍p-jī ê kiáⁿ.  Lī-a ê kiáⁿ, chiū-sī Ngá-kok ê tōa-kiáⁿ Liû-piān, í-ki̍p Se-biān, Lī-bī, Iû-tāi, Í-sat-ka, Se-pò͘-lûn;
<sup>24</sup> La̍h-kiat ê kiáⁿ, chiū-sī Iok-sek, Piān-ngá-bín;
<sup>25</sup> La̍h-kiat ê lú-pī Phek-la̍h só͘ siⁿ ê kiáⁿ, chiū-sī Tàn kap Ná-hut-tha-lī;
<sup>26</sup> Lī-a ê lú-pī Sek-phàⁿ só͘ siⁿ ê kiáⁿ Ka-tek, A-siat;  che sī Ngá-kok tī Pa-tàn-a-lân só͘ siⁿ ê kiáⁿ.
<sup>27</sup> Ngá-kok lâi kìⁿ i ê lāu-pē Í-sat tī Bān-lī, kàu Ki-lia̍t-a-pa, chiū-sī Hi-pek-lûn, A-pek-la̍h-hán kap Í-sat bat kià-ku ê só͘-chāi.
<sup>28</sup> Í-sat hióng-siū chi̍t-pah poeh-cha̍p hè;
<sup>29</sup> Í-sat nî-hè lāu, ji̍t-chí móa-chiok, khùi tn̄g lâi sí, tò-khì i ê lia̍t-chó͘ hia;  i nn̄g ê kiáⁿ Í-sò, Ngá-kok, kā i bâi-chòng.

</p></div></div><div class="p_outer"><div class="p_left"> <div class="chap">=== 創世記 · 第 36 章 ===</div><p>
<sup>1</sup> 以掃就是Í-tong，伊ê世系記tī下底。
<sup>2</sup> 以掃chhōa迦南地ê cha-bó͘-gín-á做bó͘；就是Hek人Í-lûn ê cha-bó͘-kiáⁿ a-tāi，kap Hi-bī人Chè-piān ê cha-bó͘-sun，A-ná ê cha-bó͘-kiáⁿ，A-hô-lī-pa-má。
<sup>3</sup> Koh chhōa以實瑪利ê cha-bó͘-kiáⁿ，Nî-pâi-iok ê姊妹，Pa-si̍t-boat。
<sup>4</sup> A-tāi kā以掃生Í-lī-hoat；Pa-si̍t-boat生Liû-jíⁿ；
<sup>5</sup> A-hô-lī-pa-má生Iâ-o͘-si，Ngá-lân，Khó-la̍h；這lóng是以掃ê kiáⁿ，tī迦南地生ê。
<sup>6</sup> 以掃帶伊ê bó͘，kiáⁿ，cha-bó͘-kiáⁿ，kap家內lóng總ê人，以及牛，羊，kap一切ê cheng-siⁿ，一切ê財物，就是伊tī迦南地所得tio̍h-ê，去別所在，離開伊ê小弟雅各。
<sup>7</sup> 因為兩人所有ê真chōe，bōe thang相kap khiā；koh因為in ê牛，羊chōe，所寄腳ê所在bōe容允得。
<sup>8</sup> Tùi án-ni以掃tòa tī Se-jíⁿ 山。以掃就是Í-tong。
<sup>9</sup> 以掃ê世系記tī下底：以掃就是Se-jíⁿ 山Í-tong人ê祖；
<sup>10</sup> 以掃chiah-ê kiáⁿ ê名記tī下底，以掃ê bó͘ A-tāi ê kiáⁿ Í-lī-hoat，以掃ê bó͘ Pa-si̍t-boat ê kiáⁿ liû-jíⁿ。
<sup>11</sup> Í-lī-hoat ê kiáⁿ；Thê-bān，O-boat，Sé-pho，Ka-thán，Ki-la̍p-su；
<sup>12</sup> Têng-la̍p是以掃ê kiáⁿ Í-lī-hoat ê細姨，伊kā Í-lī-hoat生A-má-le̍k；這是以掃ê bó͘ A-tāi ê kiaⁿ孫。
<sup>13</sup> Liû-jíⁿ ê kiáⁿ是Ná-hap，謝拉，Sa-má，Bí-sat；chiah-ê是以掃ê bó͘ Pa-si̍t-boat ê kiaⁿ孫。
<sup>14</sup> 以掃ê bó͘ a-河-lī-pa-má是C歲-piān ê cha-bó͘-sun，A-ná ê cha-bó͘-kiáⁿ；伊kā以掃生Iâ-o͘-si，Ngá-lân，Khó-la̍h。
<sup>15</sup> 以掃ê kiáⁿ所生做族長ê，記tī下底；以掃ê大kiáⁿ Í-lī-hoat ê kiáⁿ，有Thê-bān族長，O-boat族長，Sé-pho族長，Ki-la̍p-su族長，
<sup>16</sup> Khó-la̍h族長，Ka-thán族長，A-má-le̍k族長；chiah-ê是tī Í-tong地，Í-lī-hoat所生ê族長，是A-tāi ê kiaⁿ孫。
<sup>17</sup> 以掃ê kiaⁿ孫Liû-jíⁿ ê kiáⁿ，有Ná-hap族長，謝拉族長，Sa-má族長，Bí-sat族長；這是tī Í-tong地，tùi Liû-jíⁿ所出ê族長，lóng是以掃ê bó͘ Pa-si̍t-boat ê kiaⁿ孫。
<sup>18</sup> 以掃ê bó͘ a-河-lī-pa-má ê kiáⁿ，有Iâ-o͘-si族長，Ngá-lân族長，Khó-la̍h族長；這是tùi以掃ê bó͘，A-ná ê cha-bó͘-kiáⁿ a-河-lī-pa-má，所出ê族長。
<sup>19</sup> Chiah-ê是以掃ê kiaⁿ孫，koh chiah-ê是in ê族長；以掃就是Í-tong。
<sup>20</sup> Hit所在ê本地人，就是河-lī人Se-jíⁿ ê kiaⁿ孫，記下底；就是Lô-tan，Sok-pa，C歲-piān，A-ná，Tí-sūn，Í-chhat，Tí-san；
<sup>21</sup> chiah-ê是tùi Í-tong地ê Hô-lī人，Se-jíⁿ kiaⁿ孫中所出ê族長。
<sup>22</sup> Lô-tan ê kiáⁿ是Hô-lī，Hi-bān；Lô-tan ê姊妹是Têng-la̍p。
<sup>23</sup> Sok-pa ê kiáⁿ是A-le̍k-bûn，Má-ná-hat，Í-pa-lio̍k，Sī-pho，O-lâm。
<sup>24</sup> Chè-piān ê kiáⁿ；A-ngá，A-ná；當時teh 飼 in老父Chè-piān ê驢，tī曠野chhē-tio̍h溫泉ê，就是chit-ê A-ná。
<sup>25</sup> A-ná ê kiáⁿ是Tí-sūn；A-ná ê cha-bó͘-kiáⁿ是A-hô-lī-pa-má。
<sup>26</sup> Tí-sūn ê kiáⁿ是Him-tàn，I-sī-pan，Ek-lân，Ki-lân。
<sup>27</sup> Í-chhat ê kiáⁿ是Phek-hán，Sat-hoan，A-kan。
<sup>28</sup> Tí-san ê kiáⁿ是O͘-su，A-lân。
<sup>29</sup> Tùi Hô-lī人所出ê族長，記tī下底；就是Lô-tan族長，Sok-pa族長，Chè-piān族長，A-ná族長，
<sup>30</sup> Tí-sūn族長，Í-chhat族長，Tí-san族長。Chiah-ê是tùi Hô-lī人所出ê族長，lóng tī Se-jíⁿ地做族長。
<sup>31</sup> 當以色列人未有君王治理ê事先，tī Í-tong地做王來治理ê 記tī下底。
<sup>32</sup> Pí-jíⁿ ê kiáⁿ，Pí-la̍h，tī Í-tong做王；伊ê 京城名叫Têng-hap-pa。
<sup>33</sup> Pí-la̍h死了，Pho-su-la̍h人謝拉 ê kiáⁿ，Iok-pa，續接伊做王。
<sup>34</sup> Iok-pa死，Thê-bān地ê人Hō͘-san續接伊做王。
<sup>35</sup> Hō͘-san死，Pí-ta̍t ê kiáⁿ，Hap-ta̍t，續接伊做王；伊就是tī Mô͘-ap地thâi贏米甸人ê。伊ê京城名叫A-bī-tek。
<sup>36</sup> Hap-ta̍t死，Má-sū-lī-ka人Song-la̍h續接伊做王。
<sup>37</sup> Song-la̍h死了，河邊ê Lī-hô-pek人掃羅續接伊做王。
<sup>38</sup> 掃羅死，A-kek-pho ê kiáⁿ，Pa-le̍k-hap-lâm，續接伊做王。
<sup>39</sup> A-kek-pho ê kiáⁿ Pa-le̍k-hap-lâm死，Hap-ta̍t續接伊做王；伊ê京城名叫Pa-o͘；伊ê bó͘名叫Bí-hi-tha-piat，是Bí-sat-hap ê cha-bó͘-sun，Má-tek-lia̍t ê cha-bó͘-kiáⁿ。
<sup>40</sup> Tùi以掃所出ê族長，照in ê宗族，所在，名字，記tī下底；就是Têng-la̍p族長，A-le̍k-óa族長，Iâ-thiap族長；
<sup>41</sup> A-hô-lī-pa-má族長，Í-la̍h族長，Pí-lùn族長；
<sup>42</sup> Ki-la̍p-su族長，Thê-bān族長，Bí-pí-sat族長；
<sup>43</sup> Má-ki-tia̍p族長，Í-lân族長；chiah-ê是Í-tônge族長，照In khiā起ê所在，tī所得tio̍h做業ê地。Chit-ê是Í-tong人ê祖，就是以掃。

</p></div><div class="p_right"><div class="chap">=== 創世記 · 第 36 章 ===</div><p>
<sup>1</sup> Í-sò chiū-sī Í-tong, i ê sè-hē kì tī ē-tóe.
<sup>2</sup> Í-sò chhōa Ka-lâm tōe ê cha-bó͘-gín-á chòe-bó͘; chiū-sī Hek-lâng Í-lûn ê cha-bó͘-kiáⁿ A-tāi, kap Hi-bī lâng Chè-piān ê cha-bó͘-sun, A-ná ê cha-bó͘-kiáⁿ, A-hô-lī-pa-má.
<sup>3</sup> Koh chhōa Í-si̍t-má-lī ê cha-bó͘-kiáⁿ, Nî-pâi-iok ê chí-bē, Pa-si̍t-boat.
<sup>4</sup> A-tāi kā Í-sò siⁿ Í-lī-hoat;  Pa-si̍t-boat siⁿ Liû-jíⁿ;
<sup>5</sup> A-hô-lī-pa-má siⁿ Iâ-o͘-si, Ngá-lân, Khó-la̍h;  che lóng sī Í-sò ê kiáⁿ, tī Ka-lâm tōe siⁿ-ê.
<sup>6</sup> Í-sò tòa i ê bó͘, kiáⁿ, cha-bó͘-kiáⁿ, kap ke-lāi lóng-chóng ê lâng, í-ki̍p gû, iûⁿ, kap it-chhè ê cheng-siⁿ, it-chhè ê châi-bu̍t, chiū-sī i tī Ka-lâm tōe só͘ tit-tio̍h-ê, khì pa̍t só͘-chāi, lī-khui i ê sió-tī Ngá-kok.
<sup>7</sup> In-ūi nn̄g-lâng só͘-ū-ê chin-chōe, bōe thang saⁿ-kap khiā;  koh in-ūi in ê gû, iûⁿ chōe, só͘ kià-kha ê só͘-chāi bōe iông-ún-tit.
<sup>8</sup> Tùi án-ni Í-sò tòa tī Se-jíⁿ soaⁿ.  Í-sò chiū-sī Í-tong.
<sup>9</sup> Í-sò ê sè-hē kì tī ē-tóe:  Í-sò chiū-sī Se-jíⁿ soaⁿ Í-tong lâng ê chó͘;
<sup>10</sup> Í-sò chiah ê kiáⁿ ê miâ kì tī ē-tóe,  Í-sò ê bó͘ A-tāi ê kiáⁿ Í-lī-hoat, Í-sò ê bó͘ Pa-si̍t-boat ê kiáⁿ Liû-jíⁿ.
<sup>11</sup> Í-lī-hoat ê kiáⁿ;  Thê-bān, O-boat, Sé-pho, Ka-thán, Ki-la̍p-su;
<sup>12</sup> Têng-la̍p sī Í-sò ê kiáⁿ Í-lī-hoat ê sòe-î, i kā Í-lī-hoat siⁿ A-má-le̍k;  che sī Í-sò ê bó͘ A-tāi ê kiáⁿ-sun.
<sup>13</sup> Liû-jíⁿ ê kiáⁿ sī Ná-hap, Siā-la̍h, Sa-má, Bí-sat;  chiah-ê sī Í-sò ê bó͘ Pa-si̍t-boat ê kiáⁿ-sun.
<sup>14</sup> Í-sò ê bó͘ A-hô-lī-pa-má sī Chè-piān ê cha-bó͘-sun, A-ná ê cha-bó͘-kiáⁿ;  i kā Í-sò siⁿ Iâ-o͘-si, Ngá-lân, Khó-la̍h.
<sup>15</sup> Í-sò ê kiáⁿ só͘ siⁿ chòe cho̍k-tiúⁿ-ê, kì tī ē-tóe;  Í-sò ê tōa-kiáⁿ Í-lī-hoat ê kiáⁿ, ū Thê-bān cho̍k-tiúⁿ, O-boat cho̍k-tiúⁿ, Sé-pho cho̍k-tiúⁿ, Ki-la̍p-su cho̍k-tiúⁿ,
<sup>16</sup> Khó-la̍h cho̍k-tiúⁿ, Ka-thán cho̍k-tiúⁿ, A-má-le̍k cho̍k-tiúⁿ;  chiah-ê sī tī Í-tong tōe, Í-lī-hoat só͘ siⁿ ê cho̍k-tiúⁿ, sī A-tāi ê kiáⁿ-sun.
<sup>17</sup> Í-sò ê kiáⁿ-sun Liû-jíⁿ ê kiáⁿ, ū Ná-hap cho̍k-tiúⁿ, Siā-la̍h cho̍k-tiúⁿ, Sa-má cho̍k-tiúⁿ, Bí-sat cho̍k-tiúⁿ;  che sī tī Í-tong tōe, tùi Liû-jíⁿ só͘ chhut ê cho̍k-tiúⁿ, lóng sī Í-sò ê bó͘ Pa-si̍t-boat ê kiáⁿ-sun.
<sup>18</sup> Í-sò ê bó͘ A-hô-lī-pa-má ê kiáⁿ, ū Iâ-o͘-si cho̍k-tiúⁿ, Ngá-lân cho̍k-tiúⁿ, Khó-la̍h cho̍k-tiúⁿ;  che sī tùi Í-sò ê bó͘, A-ná ê cha-bó͘-kiáⁿ A-hô-lī-pa-má, só͘ chhut ê cho̍k-tiúⁿ.
<sup>19</sup> Chiah-ê sī Í-sò ê kiáⁿ-sun, koh chiah-ê sī in ê cho̍k-tiúⁿ;  Í-sò chiū-sī Í-tong.
<sup>20</sup> Hit só͘-chāi ê pún-tōe lâng, chiū-sī Hô-lī lâng Se-jíⁿ ê kiáⁿ-sun, kì ē-tóe;  chiū-sī Lô-tan, Sok-pa, Chè-piān, A-ná, Tí-sūn, Í-chhat, Tí-san;
<sup>21</sup> chiah-ê sī tùi Í-tong tōe ê Hô-lī lâng, Se-jíⁿ kiáⁿ-sun-tiong só͘ chhut ê cho̍k-tiúⁿ.
<sup>22</sup> Lô-tan ê kiáⁿ sī Hô-lī, Hi-bān;  Lô-tan ê chí-bē sī Têng-la̍p.
<sup>23</sup> Sok-pa ê kiáⁿ sī A-le̍k-bûn, Má-ná-hat, Í-pa-lio̍k, Sī-pho, O-lâm.
<sup>24</sup> Chè-piān ê kiáⁿ;  A-ngá, A-ná;  tng-sî teh chhī in lāu-pē Chè-piān ê lû, tī khòng-iá chhē-tio̍h un-chôaⁿ-ê, chiū-sī chit ê A-ná.
<sup>25</sup> A-ná ê kiáⁿ sī Tí-sūn;  A-ná ê cha-bó͘-kiáⁿ sī A-hô-lī-pa-má.
<sup>26</sup> Tí-sūn ê kiáⁿ sī Him-tàn,  I-sī-pan, Ek-lân, Ki-lân.
<sup>27</sup> Í-chhat ê kiáⁿ sī Phek-hán, Sat-hoan, A-kan.
<sup>28</sup> Tí-san ê kiáⁿ sī O͘-su, A-lân.
<sup>29</sup> Tùi Hô-lī lâng só͘ chhut ê cho̍k-tiúⁿ, kì tī ē-tóe;  chiū-sī Lô-tan cho̍k-tiúⁿ, Sok-pa cho̍k-tiúⁿ,  Chè-piān cho̍k-tiúⁿ, A-ná cho̍k-tiúⁿ,
<sup>30</sup> Tí-sūn cho̍k-tiúⁿ, Í-chhat cho̍k-tiúⁿ, Tí-san cho̍k-tiúⁿ.  Chiah-ê sī tùi Hô-lī lâng só͘ chhut ê cho̍k-tiúⁿ, lóng tī Se-jíⁿ tōe chòe cho̍k-tiúⁿ.
<sup>31</sup> Tng Í-sek-lia̍t lâng bē ū kun-ông tī-lí ê tāi-seng, tī Í-tong tōe chòe ông lâi tī-lí-ê kì tī ē-tóe.
<sup>32</sup> Pí-jíⁿ ê kiáⁿ, Pí-la̍h, tī Í-tong chòe ông;  i ê kiaⁿ-siâⁿ miâ kiò Têng-hap-pa.
<sup>33</sup> Pí-la̍h sí-liáu, Pho-su-la̍h lâng Siā-la̍h ê kiáⁿ, Iok-pa, sòa-chiap i chòe ông.
<sup>34</sup> Iok-pa sí, Thê-bān tōe ê lâng Hō͘-san sòa-chiap i chòe ông.
<sup>35</sup> Hō͘-san sí, Pí-ta̍t ê kiáⁿ, Hap-ta̍t, sòa-chiap i chòe ông;  i chiū-sī tī Mô͘-ap tōe thâi-iâⁿ Bí-tiân lâng-ê.  I ê kiaⁿ-siâⁿ miâ kiò A-bī-tek.
<sup>36</sup> Hap-ta̍t sí, Má-sū-lī-ka lâng Song-la̍h sòa-chiap i chòe ông.
<sup>37</sup> Song-la̍h sí-liáu, Hô-piⁿ ê Lī-hô-pek lâng Sò-lô sòa-chiap i chòe ông.
<sup>38</sup> Sò-lô sí, A-kek-pho ê kiáⁿ, Pa-le̍k-hap-lâm, sòa-chiap i chòe ông.
<sup>39</sup> A-kek-pho ê kiáⁿ Pa-le̍k-hap-lâm sí,  Hap-ta̍t sòa-chiap i chòe ông;  i ê kiaⁿ-siâⁿ miâ-kiò Pa-o͘;  i ê bó͘ miâ-kiò Bí-hi-tha-piat, sī Bí-sat-ha̍p ê cha-bó͘-sun, Má-tek-lia̍t ê cha-bó͘-kiáⁿ.
<sup>40</sup> Tùi Í-sò só͘ chhut ê cho̍k-tiúⁿ, chiàu in ê chong-cho̍k, só͘-chāi, miâ-jī, kì tī ē-tóe;  chiū-sī Têng-la̍p cho̍k-tiúⁿ, A-le̍k-óa cho̍k-tiúⁿ, Iâ-thiap cho̍k-tiúⁿ;
<sup>41</sup> A-hô-lī-pa-má cho̍k-tiúⁿ, Í-la̍h cho̍k-tiúⁿ, Pí-lùn cho̍k-tiúⁿ;
<sup>42</sup> Ki-la̍p-su cho̍k-tiúⁿ, Thê-bān cho̍k-tiúⁿ, Bí-pí-sat cho̍k-tiúⁿ;
<sup>43</sup> Má-ki-tia̍p cho̍k-tiúⁿ, Í-lân cho̍k-tiúⁿ;  chiah-ê sī Í-tong ê cho̍k-tiúⁿ, chiàu in khiā-khí ê só͘-chāi, tī só͘ tit-tio̍h chòe-gia̍p ê tōe.  Chit-ê sī Í-tong lâng ê chó͘, chiū-sī Í-sò.

</p></div></div><div class="p_outer"><div class="p_left"> <div class="chap">=== 創世記 · 第 37 章 ===</div><p>
<sup>1</sup> 雅各khiā起迦南地，就是伊ê老父寄腳ê所在。
<sup>2</sup> 雅各ê世系記tī下底。約瑟十七歲kap伊hiah-ê兄相kap 顧羊；伊是一個gín-á kap伊ê老父ê細姨Phek-la̍h ê kiáⁿ，Sek-phàⁿ ê kiáⁿ，常常做陣；約瑟將伊hiah-ê兄ê pháiⁿ品行kā in老父講。
<sup>3</sup> Taⁿ以色列疼約瑟khah贏過 tī疼伊ê眾kiáⁿ，因為約瑟是伊年老生ê；伊kā伊做一領彩色ê衫。
<sup>4</sup> 約瑟hiah-ê兄看見老父疼約瑟，過頭tī疼in；就怨恨約瑟，bōe會kap伊講和睦ê話。
<sup>5</sup> 約瑟夢見一個夢，kā伊hiah-ê兄講；in就koh-khah怨恨伊。
<sup>6</sup> 約瑟對in講，請lín聽我所夢見ê夢。
<sup>7</sup> 咱tī園裡hâ五穀；我所hâ-ê起來khiā，lín所hâ-ê圍纍來拜我所hâ-ê。
<sup>8</sup> 伊ê兄應講，總無你真正beh做阮ê王mah？真正beh管轄阮mah？In就為tio̍h伊ê 夢，kap伊ê話，koh-khah怨恨伊。
<sup>9</sup> 後來伊koh夢見一個夢，亦kā伊ê兄講，你看，我又koh夢見一個夢；有日，月，kap十一粒星teh拜我。
<sup>10</sup> 約瑟kā伊ê老父kap伊ê兄講；in老父就責備伊，講，你所夢見chit-ê 夢是怎樣？總無我kap lín老母lín兄弟，lóng beh仆teh拜你mah？
<sup>11</sup> 伊ê兄lóng怨妒伊；伊ê老父用chiah-ê話記tī心內。
<sup>12</sup> 約瑟ê兄去示劍，飼老父ê羊。
<sup>13</sup> 以色列tùi約瑟講，Lín hiaⁿ kiám m̄是tī示劍飼羊mah？你來，我beh差你去in hia。
<sup>14</sup> 伊應講，我tī-chia。伊kā伊講，你去看lín兄有平安á無，羊群有平安á無；tò來kā我講。就差伊出Hi-pek-lûn ê山谷；伊就去到示劍。
<sup>15</sup> 有人tn̄g-tio̍h伊tī山裡迷路；就問伊講，你teh chhē甚麼？
<sup>16</sup> 伊講，我teh chhē我ê兄；請kā我講，in tī tah-lo̍h teh飼羊。
<sup>17</sup> hit人講，In已經離開chia；因為我聽見in teh講，咱來去To-tan。約瑟就去jip伊ê兄，tú-tio̍h in tī To-tan。
<sup>18</sup> In遠遠看見伊，伊iáu未行到in hia，in就相kap計謀beh害死伊。
<sup>19</sup> 大家相kap講，你看，做夢ê來lah。
<sup>20</sup> Hò͘來，taⁿ咱kā伊thâi死，hiatti7一個乾井；chiah來講有pháiⁿ-siù食伊；咱chiah看伊ê 夢將來怎樣。
<sup>21</sup> Liû-piān聽見，就救伊脫離in ê手；講，咱m̄-thang害伊ê性命。
<sup>22</sup> Liû-piān koh對in講，M̄-thang hō͘伊流血；thang kā伊hiat tī chit-ê曠野ê乾井，m̄-thang下手害伊；意思是beh救伊脫離in ê手，hō͘伊tò去伊ê老父hia。
<sup>23</sup> 約瑟到伊ê兄hia，hit-tia̍p in就thǹg約瑟ê外衫，就是伊身軀hit領彩色ê衫；
<sup>24</sup> 就掠伊，hiat落井，hit-ê井是乾ê，內面無水。
<sup>25</sup> In坐teh食餅；kia̍h目看，看見一tīn以實瑪利人tùi Ki-lia̍t來；用駱駝背香料，乳香，沒藥，beh帶落去埃及。
<sup>26</sup> 猶大對chiah-ê兄弟講，咱thâi死咱ê小弟，khǹg密伊ê血，有甚麼利益？
<sup>27</sup> 咱來kā伊賣hō͘以實瑪利人；m̄-thang下手害伊；因為伊是咱ê小弟，咱ê骨肉。兄弟聽伊。
<sup>28</sup> 有hiah-ê米甸ê seng-lí人tùi hia過，伊ê兄就kā約瑟tùi井內拔起來，將伊賣hō͘以實瑪利人，得tio̍h二十個銀。Hiah-ê人就帶約瑟去埃及。
<sup>29</sup> Liû-piān 倒tńg來井邊，看見約瑟無tī井內，就拆裂家己ê衫。
<sup>30</sup> tò去小弟hia，講，Gín-á無去lah；也我nih，我beh tah-lo̍h去？
<sup>31</sup> In就thâi一隻山羊káng，將約瑟hit領衫ùn血；
<sup>32</sup> 就差人the̍h hit領彩色ê衫去in老父hia，講，阮chhē-tio̍h chit領，請你認看是你ê kiáⁿ ê外衫á m̄是。
<sup>33</sup> 伊認得，就講，這是我ê kiáⁿ ê外衫，有pháiⁿ-siù kā-食伊；約瑟的確hō͘伊拆碎。
<sup>34</sup> 雅各就拆裂衫，腰hâ麻布，為伊ê kiáⁿ哀傷chōe-chōe日。
<sup>35</sup> 伊ê kiáⁿ kap伊ê cha-bó͘-kiáⁿ lóng起來安慰伊；伊m̄肯受安慰；講，我的確哀傷落陰府，到我ê kiáⁿ hia。伊ê老父為tio̍h伊啼哭。
<sup>36</sup> 米甸人帶約瑟到埃及，將伊賣hō͘法老ê人臣，侍衛長，Pho-thê-hoat。

</p></div><div class="p_right"><div class="chap">=== 創世記 · 第 37 章 ===</div><p>
<sup>1</sup> Ngá-kok khiā-khí Ka-lâm tōe, chiū-sī i ê lāu-pē kià-kha ê só͘-chāi.
<sup>2</sup> Ngá-kok ê sè-hē kì tī ē-tóe.  Iok-sek cha̍p-chhit hè kap i hiah ê hiaⁿ saⁿ-kap kò͘ iûⁿ;  i sī chi̍t ê gín-á kap i ê lāu-pē ê sòe-î Phek-la̍h ê kiáⁿ, Sek-phàⁿ ê kiáⁿ, siông-siông chòe-tīn;  Iok-sek chiong i hiah ê hiaⁿ ê pháiⁿ phín-hēng kā in lāu-pē kóng.
<sup>3</sup> Taⁿ Í-sek-lia̍t thiàⁿ Iok-sek khah iâⁿ-kè tī thiàⁿ i ê chèng-kiáⁿ, in-ūi Iok-sek sī i nî-lāu siⁿ-ê;  i kā i chòe chi̍t niá chhái-sek ê saⁿ.
<sup>4</sup> Iok-sek hiah ê hiaⁿ khòaⁿ-kìⁿ lāu-pē thiàⁿ Iok-sek, kè-thâu tī thiàⁿ in;  chiū oàn-hūn Iok-sek, bōe-ōe kap i kóng hô-bo̍k ê ōe.
<sup>5</sup> Iok-sek bāng-kìⁿ chi̍t ê bāng, kā i hiah ê hiaⁿ kóng;  in chiū koh-khah oàn-hūn i.
<sup>6</sup> Iok-sek tùi in kóng, Chhiáⁿ lín thiaⁿ góa só͘ bāng-kìⁿ ê bāng.
<sup>7</sup> Lán tī hn̂g-ni̍h hâ gō͘-kak;  góa só͘-hâ-ê khí-lâi khiā, lín só͘-hâ-ê ûi-lûi lâi pài góa só͘ hâ-ê.
<sup>8</sup> I ê hiaⁿ ìn kóng, Chóng-bô lí chin-chiàⁿ beh chòe goán ê ông mah?  chin-chiàⁿ beh koán-hat goán mah?  In chiū ūi-tio̍h i ê bāng, kap i ê ōe, koh-khah oàn-hūn i.
<sup>9</sup> Āu-lâi i koh bāng-kìⁿ chi̍t ê bāng, ia̍h kā i ê hiaⁿ kóng, Lí khòaⁿ, góa iū-koh bāng-kìⁿ chi̍t ê bāng;  ū ji̍t, ge̍h, kap cha̍p-it lia̍p chhiⁿ teh pài góa.
<sup>10</sup> Iok-sek kā i ê lāu-pē kap i ê hiaⁿ kóng;  in lāu-pē chiū chek-pī i, kóng, Lí só͘ bāng-kìⁿ chit ê bāng sī cháiⁿ-iūⁿ?  chóng-bô góa kap lín lāu-bú lín hiaⁿ-tī, lóng beh phak-teh pài lí mah?
<sup>11</sup> I ê hiaⁿ lóng oàn-tò͘ i;  i ê lāu-pē ēng chiah ê ōe kì tī sim-lāi.
<sup>12</sup> Iok-sek ê hiaⁿ khì Sī-kiàm, chhī lāu-pē ê iûⁿ.
<sup>13</sup> Í-sek-lia̍t tùi Iok-sek kóng, Lín hiaⁿ kiám m̄-sī tī Sī-kiàm chhī iûⁿ mah?  Lí lâi, góa beh chhe lí khì in hia.
<sup>14</sup> I ìn kóng, Góa tī-chia.  I kā i kóng, Lí khì khòaⁿ lín hiaⁿ ū pêng-an á-bô, iûⁿ-kûn ū pêng-an á-bô;  tò-lâi kā góa kóng.  Chiū chhe i chhut Hi-pek-lûn ê soaⁿ-kok;  i chiū khì kàu Sī-kiàm.
<sup>15</sup> Ū lâng tn̄g-tio̍h i tī soaⁿ-ni̍h bê-lō͘;  chiū mn̄g i kóng, Lí teh chhē sím-mi̍h?
<sup>16</sup> I kóng, Góa teh chhē góa ê hiaⁿ;  chhiáⁿ kā góa kóng, in tī tah-lo̍h teh chhī iûⁿ.
<sup>17</sup> Hit-lâng kóng, In í-keng lī-khui chia;  in-ūi góa thiaⁿ-kìⁿ in teh kóng, Lán lâi-khì To-tan.  Iok-sek chiū khì jip i ê hiaⁿ, tú-tio̍h in tī To-tan.
<sup>18</sup> In hn̄g-hn̄g khòaⁿ-kìⁿ i, i iáu-bē kiâⁿ kàu in hia, in chiū saⁿ-kap kè-bô͘ beh hāi-sí i.
<sup>19</sup> Tāi-ke saⁿ-kap kóng, Lí khòaⁿ, chòe-bāng-ê lâi-lah.
<sup>20</sup> Hò͘-lâi, taⁿ lán kā i thâi-sí, hiat tī chi̍t ê ta-chíⁿ;  chiah lâi kóng ū pháiⁿ-siù chia̍h-i;  lán chiah khòaⁿ i ê bāng chiong-lâi cháiⁿ-iūⁿ.
<sup>21</sup> Liû-piān thiaⁿ-kìⁿ, chiū kiù i thoat-lī in ê chhiú;  kóng, Lán m̄-thang hāi i ê sìⁿ-miā.
<sup>22</sup> Liû-piān koh tùi in kóng, M̄-thang hō͘ i lâu-huih;  thang kā i hiat tī chit ê khòng-iá ê ta-chíⁿ, m̄-thang hē chhiú hāi i;  ì-sù sī beh kiù i thoat-lī in ê chhiú, hō͘ i tò-khì i ê lāu-pē hia.
<sup>23</sup> Iok-sek kàu i ê hiaⁿ hia, hit-tia̍p in chiū thǹg Iok-sek ê gōa-saⁿ, chiū-sī i seng-khu hit-niá chhái-sek ê saⁿ;
<sup>24</sup> chiū lia̍h i, hiat-lo̍h chíⁿ, hit ê chíⁿ sī ta-ê, lāi-bīn bô chúi.
<sup>25</sup> In chē-teh chia̍h-piáⁿ;  kia̍h-ba̍k khòaⁿ, khòaⁿ-kìⁿ chi̍t-tīn Í-si̍t-má-lī lâng tùi Ki-lia̍t lâi;  ēng lo̍k-tô pē hiuⁿ-liāu, jú-hiuⁿ, bu̍t-io̍h, beh tòa lo̍h-khì Ai-ki̍p.
<sup>26</sup> Iû-tāi tùi chiah ê hiaⁿ-tī kóng, Lán thâi-sí lán ê sió-tī, khǹg-ba̍t i ê huih, ū sím-mi̍h lī-ek?
<sup>27</sup> Lán lâi kā i bōe hō͘ Í-si̍t-má-lī lâng;  m̄-thang hē-chhiú hāi i;  in-ūi i sī lán ê sió-tī, lán ê kut-jio̍k.  Hiaⁿ-tī thiaⁿ-i.
<sup>28</sup> Ū hiah ê Bí-tiân ê seng-lí lâng tùi hia kè, i ê hiaⁿ chiū kā Iok-sek tùi chíⁿ-lāi pu̍ih-khí-lâi, chiong i bōe hō͘ Í-si̍t-má-lī lâng, tit-tio̍h jī-cha̍p ê gûn.  Hiah ê lâng chiū tòa Iok-sek khì Ai-ki̍p.
<sup>29</sup> Liû-piān tò-tńg-lâi chíⁿ-piⁿ, khòaⁿ-kìⁿ Iok-sek bô tī chíⁿ-lāi, chiū thiah-li̍h ka-kī ê saⁿ.
<sup>30</sup> Tò-khì sió-tī hia, kóng, Gín-á bô-khì lah;  iā góa nih, góa beh tah-lo̍h khì?
<sup>31</sup> In chiū thâi chi̍t chiah soaⁿ-iûⁿ-káng, chiong Iok-sek hit niá saⁿ ùn-huih;
<sup>32</sup> chiū chhe lâng the̍h hit niá chhái-sek ê saⁿ khì in lāu-pē hia, kóng, Goán chhē-tio̍h chit-niá, chhiáⁿ lí jīn-khòaⁿ sī lí ê kiáⁿ ê gōa-saⁿ á m̄-sī.
<sup>33</sup> I jīn-tit, chiū kóng, Che sī góa ê kiáⁿ ê gōa-saⁿ, ū pháiⁿ-siù kā-chia̍h-i;  Iok-sek tek-khak hō͘ i thiah-chhùi.
<sup>34</sup> Ngá-kok chiū thiah-li̍h saⁿ, io hâ môa-pò͘, ūi i ê kiáⁿ ai-siong chōe-chōe ji̍t.
<sup>35</sup> I ê kiáⁿ kap i ê cha-bó͘-kiáⁿ lóng khí-lâi an-ùi i;  i m̄-khéng siū an-ùi;  kóng, Góa tek-khak ai-siong lo̍h im-hú, kàu góa ê kiáⁿ hia.  I ê lāu-pē ūi-tio̍h i thî-khàu.
<sup>36</sup> Bí-tiân lâng tòa Iok-sek kàu Ai-ki̍p, chiong i bōe hō͘ Hoat-ló ê jîn-sîn, sī-ōe-tiúⁿ, Pho-thê-hoat.

</p></div></div><div class="p_outer"><div class="p_left"> <div class="chap">=== 創世記 · 第 38 章 ===</div><p>
<sup>1</sup> hit時猶大離開伊ê兄弟，落去到一個A-tō͘-lân人，名做Hi-la̍h ê家；
<sup>2</sup> 猶大tī-hia看見一個迦南人，名叫Su-âe cha-bó͘-kiáⁿ；就chhōa伊，kap伊同房。
<sup>3</sup> 伊就懷孕生kiáⁿ；猶大就kā伊號名做Jíⁿ。
<sup>4</sup> 伊koh懷孕生kiáⁿ；老母kā伊號名Gô-lâm。
<sup>5</sup> 伊又koh生kiáⁿ，kā伊號名Sī-la̍h；伊生Sī-la̍h ê時，猶大tú-á tī Ki-sek。
<sup>6</sup> 猶大kā伊ê大kiáⁿ Jíⁿ娶bó͘，名叫Tha-má。
<sup>7</sup> 猶大ê大kiáⁿ Jíⁿ行pháiⁿ tī耶和華ê面前；耶和華就hō͘伊死。
<sup>8</sup> 猶大kā Gô-lâm講，你tio̍h kap你ê兄嫂同房，對伊來盡你做小弟ê本份，kā你ê兄立後嗣。
<sup>9</sup> Gô-lâm知所生ê kiáⁿ無歸tī伊家己；所以同房ê時，遺洩tī地裡，免得hō͘伊ê兄有後嗣。
<sup>10</sup> 伊ê所做，耶和華看做pháiⁿ；hō͘伊也死。
<sup>11</sup> 猶大心內講，驚了Sī-la̍h亦死，親像伊兩個兄一樣；就對伊ê新婦Tha-má講，你去tòa lín老父ê家守寡，thèng候我ê kiáⁿ Sī-la̍h長成。Tha-má就tò去，tòa tī in老父ê家。
<sup>12</sup> 過久久，猶大ê bó͘ Su-a ê cha-bó͘-kiáⁿ死；猶大受安慰；就kap伊ê朋友A-tō͘-lân人Hi-la̍h上去Têng-ná，到伊剪羊毛ê人hia。
<sup>13</sup> 有人kā Tha-má講，Lín ta-koaⁿ上去Têng-ná，剪伊ê羊ê毛。
<sup>14</sup> Tha-má看見Sī-la̍h已經長成，iáu無chhōa伊做bó͘；就thǹg伊守寡ê衫，用帕罩面，koh moa身體；坐tī Têng-ná ê路，I-ná-ìn門口。
<sup>15</sup> 猶大看見伊，掠做是娼妓，因為伊有罩面。
<sup>16</sup> 就oa̍t去路邊就近伊；講，來，hō͘我kap你相kap睏；因為m̄知是伊ê新婦；應講，你beh kap我睏，beh用甚麼hō͘我？
<sup>17</sup> 猶大講，我tùi羊群內掠一隻山羊á，寄來hō͘你。講，你beh用物hō͘我做準當，thèng候你寄來mah？
<sup>18</sup> 猶大講，我tio̍h甚麼hō͘你做準當？伊就講，你ê印，你ê帶，kap你手裡ê柺á；就hō͘伊，kap伊睏；伊就tùi猶大懷孕。
<sup>19</sup> Tha-má起來去；thǹg伊ê帕，猶原穿伊守寡ê衫。
<sup>20</sup> 猶大託伊ê朋友A-tō͘-lân人送一隻山羊á，beh tùi hit-ê婦人人ê手the̍h準當；chhē伊bōe tio̍h。
<sup>21</sup> 就問hit所在ê人講，I-ná-ìn路邊ê娼妓tī tah-lo̍h？in講，chit位無娼妓。
<sup>22</sup> 伊tò去見猶大講，我chhē伊無；hit位ê人亦講，Chit位無娼妓。
<sup>23</sup> 猶大講，Kù-chāi伊the̍h去，免得咱見笑；你看，我已經將chit隻山羊á送伊，你竟然chhē伊無。
<sup>24</sup> 約略過三月日，有人kā猶大講，你ê新婦Tha-má做娼妓；koh因為行淫，soah有身孕。猶大講，Kā伊拖出來燒。
<sup>25</sup> Tha-má hō͘人拖出來ê時，就差人去見伊ê ta-koaⁿ講，Chiah-ê物是chī-chūi ê，我就是tùi伊來懷孕。
<sup>26</sup> Koh講，請你認，看chit-ê印kap帶kap柺á是chī-chūi ê。猶大認得，就講，伊比我khah有義；因為我無將伊過hō͘我ê kiáⁿ Sī-la̍h；tùi hit-tia̍p猶大無koh親近伊。
<sup>27</sup> Tha-má得beh生ê時，知伊腹肚內是雙個。
<sup>28</sup> Teh生ê時，一個gín-á伸一支手出來；拾者the̍h紅線縛tī伊ê手講，Chit-ê是事先出ê。
<sup>29</sup> 後來伊ê手kiu入去；第二個出世；拾者講，你啥事chông出來？chit-ê爆破是為tio̍h你；所以kā伊號名做Hoat-le̍k-su。
<sup>30</sup> 後來hit-ê，手縛紅線ê，亦生出來；就號伊ê名做謝拉。

</p></div><div class="p_right"><div class="chap">=== 創世記 · 第 38 章 ===</div><p>
<sup>1</sup> Hit-sî Iû-tāi lī-khui i ê hiaⁿ-tī, lo̍h-khì kàu chi̍t ê A-tō͘-lân lâng, miâ chòe Hi-la̍h ê ke;
<sup>2</sup> Iû-tāi tī-hia khòaⁿ-kìⁿ chi̍t ê Ka-lâm lâng, miâ-kiò Su-a ê cha-bó͘-kiáⁿ;  chiū chhōa i, kap i tâng-pâng.
<sup>3</sup> I chiū hoâi-īn siⁿ-kiáⁿ;  Iû-tāi chiū kā i hō miâ chòe Jíⁿ.
<sup>4</sup> I koh hoâi-īn siⁿ-kiáⁿ;  lāu-bú kā i hō miâ Gô-lâm.
<sup>5</sup> I iū-koh siⁿ-kiáⁿ, kā i hō-miâ Sī-la̍h;  i siⁿ Sī-la̍h ê sî, Iû-tāi tú-á tī Ki-sek.
<sup>6</sup> Iû-tāi kā i ê tōa-kiáⁿ Jíⁿ chhōa-bó͘, miâ-kiò Tha-má.
<sup>7</sup> Iû-tāi ê tōa-kiáⁿ Jíⁿ kiâⁿ-pháiⁿ tī Iâ-hô-hoa ê bīn-chêng;  Iâ-hô-hoa chiū hō͘ i sí.
<sup>8</sup> Iû-tāi kā Gô-lâm kóng, Lí tio̍h kap lí ê hiaⁿ-só tâng-pâng, tùi i lâi chīn lí chòe sió-tī ê pún-hūn, kā lí ê hiaⁿ li̍p hō͘-sû.
<sup>9</sup> Gô-lâm chai só͘ siⁿ ê kiáⁿ bô kui tī i ka-kī;  só͘-í tâng-pâng ê sî, ûi-siat tī tōe-ni̍h, bián-tit hō͘ i ê hiaⁿ ū hō͘-sû.
<sup>10</sup> I ê só͘-chòe, Iâ-hô-hoa khòaⁿ chòe pháiⁿ;  hō͘ i iā sí.
<sup>11</sup> Iû-tāi sim-lāi kóng, Kiaⁿ-liáu Sī-la̍h ia̍h sí, chhin-chhiūⁿ i nn̄g ê hiaⁿ chi̍t-iūⁿ;  chiū tùi i ê sim-pū Tha-má kóng, Lí khì tòa lín lāu-pē ê ke chiú-kóaⁿ, thèng-hāu góa ê kiáⁿ Sī-la̍h tióng-sêng.  Tha-má chiū tò-khì, tòa tī in lāu-pē ê ke.
<sup>12</sup> Kè kú-kú, Iû-tāi ê bó͘ Su-a ê cha-bó͘-kiáⁿ sí;  Iû-tāi siū an-ùi;  chiū kap i ê pêng-iú A-tō͘-lân lâng Hi-la̍h chiūⁿ-khì Têng-ná, kàu i chián iûⁿ-mn̂g ê lâng hia.
<sup>13</sup> Ū lâng kā Tha-má kóng, Lín ta-koaⁿ chiūⁿ-khì Têng-ná, chián i ê iûⁿ ê mn̂g.
<sup>14</sup> Tha-má khòaⁿ-kìⁿ Sī-la̍h í-keng tióng-sêng, iáu bô chhōa i chòe-bó͘;  chiū thǹg i chiú-kóaⁿ ê saⁿ, ēng phè tà-bīn, koh moa sin-thé;  chē tī Têng-ná ê lō͘, I-ná-ìn mn̂g-kháu.
<sup>15</sup> Iû-tāi khòaⁿ-kìⁿ i, lia̍h-chòe sī chhiong-ki,  in-ūi i ū tà-bīn.
<sup>16</sup> Chiū oat-khì lō͘-piⁿ chiū-kūn i;  kóng, Lâi, hō͘ góa kap lí saⁿ-kap khùn;  in-ūi m̄-chai sī i ê sim-pū;  ìn kóng, Lí beh kap góa khùn, beh ēng sím-mi̍h hō͘ góa?
<sup>17</sup> Iû-tāi kóng, Góa tùi iûⁿ-kûn-lāi lia̍h chi̍t chiah soaⁿ-iûⁿ-á, kià-lâi hō͘ lí.  Kóng, Lí beh ēng mi̍h hō͘ góa chòe chún-tǹg, thèng-hāu lí kià-lâi mah?
<sup>18</sup> Iû-tāi kóng, Góa tio̍h sím-mi̍h hō͘ lí chòe chún-tǹg?  I chiū kóng, Lí ê ìn, lí ê tòa, kap lí chhiú-ni̍h ê koáiⁿ-á;  chiū hō͘ i, kap i khùn;  i chiū tùi Iû-tāi hoâi-īn.
<sup>19</sup> Tha-má khí-lâi khì;  thǹg i ê phè, iû-goân chhēng i chiú-kóaⁿ ê saⁿ.
<sup>20</sup> Iû-tāi thok i ê pêng-iú A-tō͘-lân lâng sàng chi̍t chiah soaⁿ-iûⁿ-á, beh tùi hit ê hū-jîn-lâng ê chhiú the̍h chún-tǹg;  chhē i bōe tio̍h.
<sup>21</sup> Chiū mn̄g hit só͘-chāi ê lâng kóng, I-ná-ìn lō͘-piⁿ ê chhiong-ki tī tah-lo̍h?  in kóng, chit-ūi bô chhiong-ki.
<sup>22</sup> I tò-khì kìⁿ Iû-tāi kóng, Góa chhē i bô;  hit-ūi ê lâng ia̍h kóng, Chit-ūi bô chhiong-ki.
<sup>23</sup> Iû-tāi kóng, Kù-chāi i the̍h-khì,  bián-tit lán kiàn-siàu;  lí khòaⁿ, góa í-keng chiong chit chiah soaⁿ-iûⁿ-á sàng i, lí kéng-jiân chhē i bô.
<sup>24</sup> Iok-lio̍k kè saⁿ-ge̍h-ji̍t, ū lâng kā Iû-tāi kóng, Lí ê sim-pū Tha-má chòe chhiong-ki;  koh in-ūi kiâⁿ-îm, sòa ū sin-īn.  Iû-tāi kóng, Kā i thoa-chhut-lâi sio.
<sup>25</sup> Tha-má hō͘ lâng thoa-chhut-lâi ê sî, chiū chhe lâng khì kìⁿ i ê ta-koaⁿ kóng, Chiah ê mi̍h sī chī-chūi ê, góa chiū-sī tùi i lâi hoâi-īn.
<sup>26</sup> Koh kóng, Chhiáⁿ lí jīn, khòaⁿ chit ê ìn kap tòa kap koáiⁿ-á sī chī-chūi ê.  Iû-tāi jīn-tit, chiū kóng, I pí góa khah ū-gī;  in-ūi góa bô chiong i kè hō͘ góa ê kiáⁿ Sī-la̍h;  tùi hit-tia̍p Iû-tāi bô koh chhin-kūn i.
<sup>27</sup> Tha-má tit-beh siⁿ ê sî, chai i pak-tó͘-lāi sī siang-ê.
<sup>28</sup> Teh siⁿ ê sî, chi̍t ê gín-á chhun chi̍t ki chhiú chhut-lâi;  khioh-chiá the̍h âng-sòaⁿ pa̍k tī i ê chhiú kóng, Chit-ê sī tāi-seng chhut-ê.
<sup>29</sup> Āu-lâi i ê chhiú kiu-ji̍p-khì;  tē-jī-ê chhut-sì;  khioh-chiá kóng, Lí siáⁿ-sū chông-chhut-lâi?  chit ê piak-phòa sī ūi-tio̍h lí;  só͘-í kā i hō-miâ chòe Hoat-le̍k-su.
<sup>30</sup> Āu-lâi hit-ê, chhiú pa̍k âng-sòaⁿ-ê, ia̍h siⁿ-chhut-lâi;  chiū hō i ê miâ chòe Siā-la̍h.

</p></div></div><div class="p_outer"><div class="p_left"> <div class="chap">=== 創世記 · 第 39 章 ===</div><p>
<sup>1</sup> 約瑟hō͘人帶落去埃及；有一個埃及人，是法老ê人臣侍衛長Pho-thê-hoat，tùi hiah-ê帶伊來ê以實瑪利人ê手買去。
<sup>2</sup> 耶和華kap伊相kap tī-teh，hō͘伊ta̍k項興通；tòa tī伊ê主人埃及人ê家。
<sup>3</sup> 伊ê主人看見耶和華kap伊相kap tī-teh；koh耶和華hō͘伊ê手所做ê lóng興通。
<sup>4</sup> 約瑟就tī主人ê面前得tio̍h恩典，來服事伊；主人設立伊管理伊ê家，將一切所有ê交伊ê手。
<sup>5</sup> Tùi主人設立伊管理家事，kap伊一切所有ê，耶和華為tio̍h約瑟ê緣故，賜福tī hit-ê埃及人ê家；見若家內kap 田裡一切所有ê，lóng得tio̍h耶和華賜福。
<sup>6</sup> 伊將一切所有ê，lóng交約瑟ê手；除去伊所食ê物以外，別項所有ê，lóng m̄知。約瑟súi koh好生做。
<sup>7</sup> Chiah-ê tāi-chì以後，約瑟ê主母注神看伊，講，來kap我睏。
<sup>8</sup> 約瑟m̄-thàn，對伊ê主母講，你看，家內有甚麼tī我ê手，我ê主人lóng m̄知；伊已經將所有ê交tī我ê手；tī chí家內無一個比我khah大；
<sup>9</sup> 你以外，伊無一項無交我，因為你是伊ê bó͘；我怎樣thang行chit-ê大pháiⁿ，來得罪上帝？
<sup>10</sup> 後來伊ta̍k日kap約瑟講話；約瑟無聽伊ê話；無kap伊睏，亦無kap伊做堆。
<sup>11</sup> 有一日，約瑟入厝辦伊ê tāi-chì；家內ê人無一個tī厝內。
<sup>12</sup> 婦人人就khiú伊ê衫講，你來kap我睏；約瑟將衫放tī伊ê手，走出去外面。
<sup>13</sup> 婦人人看見約瑟將衫放tī伊手裡，koh走出外面；
<sup>14</sup> 就叫家內ê人來，對in講，Lín看teh，伊帶一個希伯來人入來咱ê家beh戲弄咱；伊來我chia，beh kap我睏，我就大聲hoah；
<sup>15</sup> 伊聽見我出聲hoah，就將伊ê衫放tī我chia，走出外面。
<sup>16</sup> 婦人人將約瑟ê衫收tī伊hia，thèng候伊ê主人tò來。
<sup>17</sup> 就對伊講起chiah-ê事；講，你所帶來咱chia，hit-ê希伯來ê奴僕，到我chia，beh戲弄我；
<sup>18</sup> 我出聲hoah，伊將伊ê衫放tī我chia，走出外面。
<sup>19</sup> 主人聽見伊ê bó͘對伊所講ê話，講，你ê奴僕親像án-ni款待我，伊就受氣。
<sup>20</sup> 約瑟ê主人將伊關落監，就是王ê罪犯受關ê所在；tùi án-ni，約瑟tī hit-ê監內。
<sup>21</sup> 總是耶和華kap約瑟tī-teh，施恩hō͘伊；hō͘伊tī 管監ê人ê面前得tio̍h恩典。
<sup>22</sup> 管監ê就將監內所有ê犯人lóng交約瑟ê手；in tī-hia所做ê tāi-chì，lóng是伊teh做。
<sup>23</sup> 見若約瑟手下ê tāi-chì，管監ê一概無chhap；因為耶和華kap約瑟tī-teh，koh伊所做ê，耶和華lóng hō͘伊興通。

</p></div><div class="p_right"><div class="chap">=== 創世記 · 第 39 章 ===</div><p>
<sup>1</sup> Iok-sek hō͘ lâng tòa lo̍h-khì Ai-ki̍p;  ū chi̍t ê Ai-ki̍p lâng, sī Hoat-ló ê jîn-sîn sī-ōe-tiúⁿ Pho-thê-hoat, tùi hiah-ê tòa i lâi ê Í-si̍t-má-lī lâng ê chhiú bóe-khì.
<sup>2</sup> Iâ-hô-hoa kap i saⁿ-kap tī-teh, hō͘ i ta̍k-hāng heng-thong;  tòa tī i ê chú-lâng Ai-ki̍p lâng ê ke.
<sup>3</sup> I ê chú-lâng khòaⁿ-kìⁿ Iâ-hô-hoa kap i saⁿ-kap tī-teh;  koh Iâ-hô-hoa hō͘ i ê chhiú só͘ chòe-ê lóng heng-thong.
<sup>4</sup> Iok-sek chiū tī chú-lâng ê bīn-chêng tit-tio̍h un-tián, lâi ho̍k-sāi i;  chú-lâng siat-li̍p i koán-lí i ê ke, chiong it-chhè só͘-ū-ê kau i ê chhiú.
<sup>5</sup> Tùi chú-lâng siat-li̍p i koán-lí ke-sū, kap i it-chhè só͘-ū-ê, Iâ-hô-hoa ūi-tio̍h Iok-sek ê iân-kò͘, sù-hok tī hit ê Ai-ki̍p lâng ê ke;  kìⁿ-nā ke-lāi kap chhân-ni̍h it-chhè só͘-ū-ê, lóng tit-tio̍h Iâ-hô-hoa sù-hok.
<sup>6</sup> I chiong it-chhè só͘-ū-ê, lóng kau Iok-sek ê chhiú;  tû-khì i só͘ chia̍h ê mi̍h í-gōa, pa̍t-hāng só͘-ū-ê, lóng m̄-chai.  Iok-sek súi koh hó-siⁿ-chòe.
<sup>7</sup> Chiah ê tāi-chì í-āu, Iok-sek ê chú-bú chù-sîn khòaⁿ-i, kóng, Lâi kap góa khùn.
<sup>8</sup> Iok-sek m̄-thàn, tùi i ê chú-bú kóng, Lí khòaⁿ, ke-lāi ū sím-mi̍h tī góa ê chhiú, góa ê chú-lâng lóng m̄-chai;  i í-keng chiong só͘-ū-ê kau tī góa ê chhiú;  tī chí ke-lāi bô chi̍t-ê pí góa khah-tōa;
<sup>9</sup> lí í-gōa, i bô chi̍t-hāng bô kau góa,  in-ūi lí sī i ê bó͘;  góa cháiⁿ-iūⁿ thang kiâⁿ chit ê tōa-pháiⁿ, lâi tek-chōe Siōng-tè?
<sup>10</sup> Āu-lâi i ta̍k-ji̍t kap Iok-sek kóng-ōe;  Iok-sek bô thiaⁿ i ê ōe;  bô kap i khùn, ia̍h bô kap i chòe-tui.
<sup>11</sup> Ū chi̍t-ji̍t, Iok-sek ji̍p chhù pān i ê tāi-chì;  ke-lāi ê lâng bô chi̍t-ê tī chhù-lāi.
<sup>12</sup> Hū-jîn-lâng chiū khiú i ê saⁿ kóng, Lí lâi kap góa khùn;  Iok-sek chiong saⁿ pàng tī i ê chhiú, cháu chhut-khì gōa-bīn.
<sup>13</sup> Hū-jîn-lâng khòaⁿ-kìⁿ Iok-sek chiong saⁿ pàng tī i chhiú-ni̍h, koh cháu-chhut gōa-bīn;
<sup>14</sup> chiū kiò ke-lāi ê lâng lâi, tùi in kóng, Lín khòaⁿ-teh, i tòa chi̍t ê Hi-pek-lâi lâng ji̍p-lâi lán ê ke beh hì-lāng lán;  i lâi góa chia, beh kap góa khùn, góa chiū tōa-siaⁿ hoah;
<sup>15</sup> i thiaⁿ-kìⁿ góa chhut-siaⁿ hoah, chiū chiong i ê saⁿ pàng tī góa chia, cháu-chhut gōa-bīn.
<sup>16</sup> Hū-jîn-lâng chiong Iok-sek ê saⁿ siu tī i hia, thèng-hāu i ê chú-lâng tò-lâi.
<sup>17</sup> Chiū tùi i kóng-khí chiah ê sū;  kóng, Lí só͘ tòa-lâi lán chia, hit ê Hi-pek-lâi ê lô͘-po̍k, kàu góa chia, beh hì-lāng góa;
<sup>18</sup> góa chhut-siaⁿ hoah, i chiong i ê saⁿ pàng tī góa chia, cháu-chhut gōa-bīn.
<sup>19</sup> Chú-lâng thiaⁿ-kìⁿ i ê bó͘ tùi i só͘ kóng ê ōe, kóng, Lí ê lô͘-po̍k chhin-chhiūⁿ án-ni khoán-thāi góa, i chiū siū-khì.
<sup>20</sup> Iok-sek ê chú-lâng chiong i koaiⁿ-lo̍h kaⁿ, chiū-sī ông ê chōe-hoān siū koaiⁿ ê só͘-chāi;  tùi án-ni Iok-sek tī hit ê kaⁿ-lāi.
<sup>21</sup> Chóng-sī Iâ-hô-hoa kap Iok-sek tī-teh, si-un hō͘ i;  hō͘ i tī koán-kaⁿ ê lâng ê bīn-chêng tit-tio̍h un-tián.
<sup>22</sup> Koán-kaⁿ-ê chiū chiong kaⁿ-lāi só͘ ū ê hoān-lâng lóng kau Iok-sek ê chhiú;  in tī-hia só͘ chòe ê tāi-chì, lóng sī i teh chòe.
<sup>23</sup> Kìⁿ-nā Iok-sek chhiú-ē ê tāi-chì, koán-kaⁿ-ê it-khài bô chhap;  in-ūi Iâ-hô-hoa kap Iok-sek tī-teh, koh i só͘ chòe-ê, Iâ-hô-hoa lóng hō͘ i heng-thong.

</p></div></div><div class="p_outer"><div class="p_left"> <div class="chap">=== 創世記 · 第 40 章 ===</div><p>
<sup>1</sup> Chiah-ê tāi-chì以後，埃及王 ê酒政kap廚房得罪in ê主埃及王。
<sup>2</sup> 法老受氣伊兩個人臣，就是酒政長kap廚房長，
<sup>3</sup> 將in關tī侍衛長府內ê監，就是約瑟受關ê所在。
<sup>4</sup> 侍衛長將in交代約瑟，伊就伺候in；in就tī監內有hiah久。
<sup>5</sup> 受關tī監ê，埃及王ê酒政kap廚房，兩人同一暝各夢見一個夢，lóng照ta̍k-ê夢ê意義來夢。
<sup>6</sup> 到天光，約瑟入去in hia，看見in有憂悶ê款式。
<sup>7</sup> 伊就問法老兩個人臣，就是kap伊平平關tī主人府內ê，講，今á日lín啥事面帶憂容？
<sup>8</sup> In kā伊講，阮ta̍k人夢見一個夢，無人thang圓。約瑟kā in講，圓夢 kiám m̄是在tī上帝mah？請lín kā我講。
<sup>9</sup> 酒政就對約瑟排列伊ê 夢，講，我夢中看見有一叢葡萄樹tī我ê面前；
<sup>10</sup> 樹頂有三支，親像有發芽開花；伊ê葩(pha)結成熟ê葡萄。
<sup>11</sup> 法老ê杯tī我ê手內，我就the̍h葡萄，ni̍h伊tī法老ê杯內，將杯捧交法老ê手。
<sup>12</sup> 約瑟kā伊講，你ê 夢是án-ni圓；三支就是三日；
<sup>13</sup> koh三日，法老beh舉起你ê頭，復到你ê官職；法老ê酒杯beh猶原hē tī你ê手，親像前做伊ê酒政一樣。
<sup>14</sup> 你若得志ê時，tio̍h記念我，施恩hō͘我；tī法老ê面前替我講一聲；救我出chit-ê監。
<sup>15</sup> 我實在是tùi希伯來人ê地受賣來ê；我tī-chia亦無做出甚麼，hō͘ in kā我關落監。
<sup>16</sup> 廚房看見夢圓了好，就kā約瑟講，我亦tī我ê夢中看，tī我ê頭殼頂有三筐pek ê餅；
<sup>17</sup> 頂面hit有tóe法老所食ta̍k號pek ê物；有鳥來teh我頭殼頂筐內ê物。
<sup>18</sup> 約瑟應伊講，你ê夢是án-ni圓；三khiak筐是三日；
<sup>19</sup> koh三日，法老beh舉起你ê頭殼離開你，吊你tī柴裡；beh有飛鳥來teh你身軀ê肉。
<sup>20</sup> 到第三日，是法老ê生日，伊為眾人臣排設筵席；tī chiah-ê人臣ê中間，抬舉酒政kap廚房；
<sup>21</sup> hō͘酒政長復到官職；伊猶原捧杯tī法老ê手；
<sup>22</sup> 總是將廚房頭召起來；tú-tú照約瑟所kā in圓ê。
<sup>23</sup> 若是酒政長無念tio̍h約瑟，竟然bōe記得伊。

</p></div><div class="p_right"><div class="chap">=== 創世記 · 第 40 章 ===</div><p>
<sup>1</sup> Chiah ê tāi-chì í-āu, Ai-ki̍p ông ê chiú-chèng kap tû-pâng tek-chōe in ê chú Ai-ki̍p ông.
<sup>2</sup> Hoat-ló siū-khì i nn̄g ê jîn-sîn, chiū-sī chiú-chèng-tiúⁿ kap tû-pâng-tiúⁿ,
<sup>3</sup> chiong in koaiⁿ tī sī-ōe-tiúⁿ hú-lāi ê kaⁿ, chiū-sī Iok-sek siū koaiⁿ ê só͘-chāi.
<sup>4</sup> Sī -ōe-tiúⁿ chiong in kau-tài Iok-sek, i chiū su-hāu in;  in chiū tī kaⁿ-lāi ū hiah-kú.
<sup>5</sup> Siū-koaiⁿ tī kaⁿ-ê, Ai-ki̍p ông ê chiú-chèng kap tû-pâng, nn̄g-lâng tâng chi̍t-mî kok bāng-kìⁿ chi̍t ê bāng, lóng chiàu ta̍k ê bāng ê ì-gī lâi bāng.
<sup>6</sup> Kàu thiⁿ-kng, Iok-sek ji̍p-khì in hia, khòaⁿ-kìⁿ in ū iu-būn ê khoán-sit.
<sup>7</sup> I chiū mn̄g Hoat-ló nn̄g ê jîn-sîn, chiū-sī kap i pîⁿ-pîⁿ koaiⁿ tī chú-lâng hú-lāi-ê, kóng, Kin-á-ji̍t lín siáⁿ-sū bīn tài-iu-iông?
<sup>8</sup> In kā i kóng, Goán ta̍k-lâng bāng-kìⁿ chi̍t ê bāng, bô lâng thang oân.  Iok-sek kā in kóng, Oân-bāng kiám-m̄-sī chāi tī Siōng-tè mah?  chhiáⁿ lín kā góa kóng.
<sup>9</sup> Chiú-chèng chiū tùi Iok-sek pâi-lia̍t i ê bāng, kóng, Góa bāng-tiong khòaⁿ-kìⁿ ū chi̍t châng phû-tô-chhiū tī góa ê bīn-chêng;
<sup>10</sup> chhiū-téng ū saⁿ-ki, chhin-chhiūⁿ ū hoat-gê khui-hoe;  i ê pha kiat-chiâⁿ se̍k ê phû-tô.
<sup>11</sup> Hoat-ló ê poe tī góa ê chhiú-lāi, góa chiū the̍h phû-tô, ni̍h i tī Hoat-ló ê poe-lāi, chiong poe phâng kau Hoat-ló ê chhiú.
<sup>12</sup> Iok-sek kā i kóng, Lí ê bāng sī án-ni oân;  saⁿ-ki chiū-sī saⁿ-ji̍t;
<sup>13</sup> koh saⁿ-ji̍t, Hoat-ló beh kú-khí lí ê thâu, ho̍k-tò lí ê koaⁿ-chit;  Hoat-ló ê chiú-poe beh iû-goân hē tī lí ê chhiú, chhin-chhiūⁿ chêng chòe i ê chiú-chèng chi̍t-iūⁿ.
<sup>14</sup> Lí nā tek-chì ê sî, tio̍h kì-liām góa, si-un hō͘ góa;  tī Hoat-ló ê bīn-chêng thòe góa kóng chi̍t siaⁿ;  kiù góa chhut chit ê kaⁿ.
<sup>15</sup> Góa si̍t-chāi sī tùi Hi-pek-lâi lâng ê tōe siū-bōe-lâi-ê;  góa tī-chia ia̍h bô chòe-chhut sím-mi̍h, hō͘ in kā góa koaiⁿ-lo̍h kaⁿ.
<sup>16</sup> Tû-pâng khòaⁿ-kìⁿ bāng oân-liáu hó, chiū kā Iok-sek kóng, Góa ia̍h tī góa ê bāng-tiong khòaⁿ, tī góa ê thâu-khak-téng ū saⁿ-kheng pek ê piáⁿ;
<sup>17</sup> téng-bīn hit-kheng ū tóe Hoat-ló só͘ chia̍h ta̍k-hō pek ê mi̍h;  ū chiáu lâi teh góa thâu-khak-téng kheng-lāi ê mi̍h.
<sup>18</sup> Iok-sek ìn i kóng, Lí ê bāng sī án-ni oân;  saⁿ khia kheng sī saⁿ-ji̍t;
<sup>19</sup> koh saⁿ-ji̍t,  Hoat-ló beh kú-khí lí ê thâu-khak lī-khui lí, tiàu lí tī chhâ-ni̍h;  beh ū pe-chiáu lâi teh lí sin-khu ê bah.
<sup>20</sup> Kàu tē-saⁿ ji̍t, sī Hoat-ló ê siⁿ-ji̍t, i ūi chèng jîn-sîn pâi-siat iân-sia̍h;  tī chiah ê jîn-sîn ê tiong-kan, thâi-kú chiú-chèng kap tû-pâng;
<sup>21</sup> hō͘ chiú-chèng-tiúⁿ ho̍k-tò koaⁿ-chit;  i iû-goân phâng-poe tī Hoat-ló ê chhiú;
<sup>22</sup> chóng-sī chiong tû-pâng-thâu tiàu-khí-lâi;  tú-tú chiàu Iok-sek só͘ kā in oân-ê.
<sup>23</sup> Nā-sī chiú-chèng-tiúⁿ bô liām-tio̍h Iok-sek, kéng-jiân bōe-kì-tit i.

</p></div></div><div class="p_outer"><div class="p_left"> <div class="chap">=== 創世記 · 第 41 章 ===</div><p>
<sup>1</sup> 過兩年ka-nn̂g，法老眠夢；夢見伊khiā tī河邊，
<sup>2</sup> 看見七隻牛母tùi河裡起來，súi koh肥；tī蘆竹á內 teh食。
<sup>3</sup> tè後koh有七隻牛母tùi河裡起來，khiap-sì koh瘦；kap前hiah-ê牛同khiā tī河邊。
<sup>4</sup> Chiah-ê khiap-sì koh瘦ê牛母一盡食hit七隻súi koh肥ê牛。法老就醒。
<sup>5</sup> 伊koh睏，第二pái眠夢；夢見一叢麥出七穗，phauh koh好。
<sup>6</sup> 後來看見koh出七穗，冇冇，koh hō͘東風掃pháiⁿ。
<sup>7</sup> Chiah-ê冇ê穗吞hit七穗phauh koh飽滿ê。法老醒，chiah知是夢見。
<sup>8</sup> 到天光，法老心無平安；就差人召埃及所有ê術士、博士來；法老就將伊所夢見ê kā in講；in無人會kā法老圓。
<sup>9</sup> Hit時酒政長kā法老講，我今á日記得我ê罪。
<sup>10</sup> 前法老受氣人臣，將我kap廚房頭關tī侍衛長府內ê監。
<sup>11</sup> 我kap伊，兩人siâng hit暝有夢見，各照伊ê 夢ê意義來夢。
<sup>12</sup> Tī-hia，kap阮tī-teh，有一個希伯來ê少年人，是侍衛長ê奴僕，阮kā伊講，伊就kā阮圓阮ê 夢；是照阮ta̍k人ê 夢來圓。
<sup>13</sup> 後來tú-tú照伊所kā阮圓ê來成；伊hō͘我復職，hit人受吊來死。
<sup>14</sup> 法老就差人去召約瑟，in就緊緊chhōa伊出監；伊就剪髮，換伊ê衫，來見法老。
<sup>15</sup> 法老kā約瑟講，我夢見一個夢，無人會圓伊；我聽見人講到你聽見夢就會圓。
<sup>16</sup> 約瑟應法老講，這m̄是在tī我；上帝beh將平安指示法老。
<sup>17</sup> 法老kā約瑟講，我夢見我khiā tī河邊，
<sup>18</sup> 有七隻牛母tùi河裡起來，肥koh súi；tī蘆竹á內teh食；
<sup>19</sup> tè後koh有七隻牛母起來，nńg-chiáⁿ，真khiap-sì，koh真瘦；遍埃及地，我m̄-bat看見到chiah pháiⁿ。
<sup>20</sup> Chiah-ê瘦koh khiap-sì ê牛母一盡食事先hit七隻肥ê牛母；
<sup>21</sup> 吞落腹，iáu未看出有吞落去；hit-ê khiap-sì ê款猶原kap事先無各樣；我就醒。
<sup>22</sup> 我tī夢中koh看見一叢麥，出七穗，飽滿koh好；
<sup>23</sup> 後來koh出七穗，枯焦(tâ)，冇冇，koh hō͘東風掃pháiⁿ；
<sup>24</sup> chiah-ê冇冇ê穗吞hit七穗好ê。我講hō͘術士聽，也無人會kā我解明。
<sup>25</sup> 約瑟kā法老講，法老ê 夢就是一個；上帝所beh行ê事，有指示法老。
<sup>26</sup> 七隻好ê牛母是七年；七穗好ê，亦是七年；夢是一個。
<sup>27</sup> Hiah-ê tè後起來ê七隻瘦koh khiap-sì ê牛母，是七年；hiah-ê 七穗空冇，koh hō͘東風掃pháiⁿ-ê，亦是七年；beh做七年ê飢荒。
<sup>28</sup> 上帝所beh做ê事，有顯明tī法老；這是我對法老所講ê。
<sup>29</sup> 你看，埃及遍地beh tú-tio̍h大好年冬七年；
<sup>30</sup> tè後，koh beh tú-tio̍h飢荒七年；甚至tī埃及地lóng bōe記得以前ê好收；全地beh hō͘飢荒所滅；
<sup>31</sup> 因為以後ê飢荒太傷重，就m̄知以前地方ê好收。
<sup>32</sup> 論到法老兩pái ê眠夢，是因為上帝註定chit-ê tāi-chì，koh上帝beh緊緊成伊。
<sup>33</sup> 所以法老tio̍h揀一個有聰明，有智慧ê人，派伊治理埃及地。
<sup>34</sup> 法老tio̍h án-ni行，koh立官員管理chit-ê地；當七年好年冬ê時，埃及地所收ê，五份抽一份；
<sup>35</sup> hō͘ in tī將來ê好年冬，積聚一切ê米糧；聚集五穀，收khǹg照顧；tī ta̍k-ê城做食物，歸tī法老ê手頭。
<sup>36</sup> 所積聚ê米糧，thang做埃及地將來七年飢荒ê路用；免得chit-ê地hō͘飢荒所滅。
<sup>37</sup> 法老kap伊一切ê人臣lóng掠chit-ê tāi-chì做好。
<sup>38</sup> 法老對伊ê人臣講，咱kiám會chhē-tio̍h一個親像伊chit-ê人，有上帝ê神tī伊ê內面mah？
<sup>39</sup> 法老對約瑟講，上帝已經將chit-ê tāi-chì lóng指示你，可見無人親像你有chit號ê聰明智慧。
<sup>40</sup> 你thang管理我ê家；我ê百姓lóng tio̍h聽你ê話，hō͘你管理；獨獨tī寶座，我比你khah大。
<sup>41</sup> 法老kā約瑟講，我舉起你管轄埃及全地。
<sup>42</sup> 法老就剝伊手裡做印ê手指，掛tī約瑟ê指頭á；kā伊穿幼苧衫；將金鍊掛tī伊ê頷頸。
<sup>43</sup> Koh hō͘約瑟坐伊ê第二pān車；開道ê叫講，跪；án-ni法老設立伊治理埃及全地。
<sup>44</sup> 法老對約瑟講，我是法老，若無你有聲，tī埃及全地，m̄准人動腳手。
<sup>45</sup> 法老欽賜約瑟ê名叫Sat-hoat-ná-thek Pa-lōe-a；koh將An城ê祭司Pho-thê-hui-la̍h ê cha-bó͘-kiáⁿ A-se-la̍p hō͘伊做bó͘。約瑟就出巡埃及地。
<sup>46</sup> 約瑟見埃及王法老ê時，hit年三十歲。約瑟tùi法老ê面前出去，遍行埃及全地。
<sup>47</sup> 七個好年冬ê內面，地ê出產極其豐盛。
<sup>48</sup> 約瑟聚集埃及地七個好年冬一切ê米糧；將米糧積聚tī ta̍k-ê城；周圍田地ê米糧，lóng積聚tī伊ê本城。
<sup>49</sup> 約瑟積聚五穀極chōe，親像海邊ê沙，到伊停止無算；因為算bōe了。
<sup>50</sup> 飢荒ê年未到以前，An城ê祭司Pho-thê-hui-la̍h ê cha-bó͘-kiáⁿ A-se-la̍p kā約瑟生兩個kiáⁿ。
<sup>51</sup> 約瑟kā大kiáⁿ號名叫Má-ná-se；因為伊講，上帝hō͘我bōe記得我一切ê困苦，kap我ê老父ê全家。
<sup>52</sup> 伊kā第二kiáⁿ號名Í-hoat-liân；因為伊講，上帝hō͘我tī我受苦ê地方興旺。
<sup>53</sup> 埃及地七年好年冬已經圓，
<sup>54</sup> 七年飢荒就來，tú-tú照約瑟所講ê；ta̍k國lóng有飢荒；獨獨埃及全地有米糧。
<sup>55</sup> 到埃及全地有飢荒，眾百姓對法老哀求米糧；法老對埃及ê眾人講，lín去chhē約瑟，凡若伊所講ê，lín lóng tio̍h做。
<sup>56</sup> 當時飢荒遍滿天下；約瑟開ta̍k所在ê粟倉，thiò米糧hō͘埃及人；tī埃及地飢荒真傷重。
<sup>57</sup> ta̍k國ê人lóng去埃及，到約瑟hia tia̍h mí-niû；因為天下飢荒真傷重。

</p></div><div class="p_right"><div class="chap">=== 創世記 · 第 41 章 ===</div><p>
<sup>1</sup> Kè nn̄g-nî ka-nn̂g, Hoat-ló bîn-bāng;  bāng-kìⁿ i khiā tī hô-piⁿ,
<sup>2</sup> khòaⁿ-kìⁿ chhit chiah gû-bú tùi hô-ni̍h khí-lâi, súi koh pûi;  tī lô͘-tek-á-lāi teh chia̍h.
<sup>3</sup> Tè-āu koh ū chhit chiah gû-bú tùi hô-ni̍h khí-lâi, khiap-sì koh sán;  kap chêng hiah ê gû tâng-khiā tī hô-piⁿ.
<sup>4</sup> Chiah ê khiap-sì koh sán ê gû-bú it-chīn chia̍h hit chhit-chiah súi koh pûi ê gû.  Hoat-ló chiū chhíⁿ.
<sup>5</sup> I koh khùn, tē-jī pái bîn-bāng;  bāng-kìⁿ chi̍t châng be̍h chhut chhit-sūi, phauh koh hó.
<sup>6</sup> Āu-lâi khòaⁿ-kìⁿ koh chhut chhit-sūi, phàⁿ-phàⁿ, koh hō͘ tang-hong sàu-pháiⁿ.
<sup>7</sup> Chiah ê phàⁿ ê sūi thun hit chhit-sūi phauh koh pá-móa-ê.  Hoat-ló chhíⁿ, chiah chai sī bāng-kìⁿ.
<sup>8</sup> Kàu thiⁿ-kng, Hoat-ló sim bô pêng-an;  chiū chhe lâng tiàu Ai-ki̍p só͘ ū ê su̍t-sū, phok-sū lâi;  Hoat-ló chiū chiong i só͘ bāng-kìⁿ-ê kā in kóng;  in bô lâng ōe kā Hoat-ló oân.
<sup>9</sup> Hit-sî chiú-chèng-tiúⁿ kā Hoat-ló kóng, Góa kin-á-ji̍t kì-tit góa ê chōe.
<sup>10</sup> Chêng Hoat-ló siū-khì jîn-sîn, chiong góa kap tû-pâng-thâu koaiⁿ tī sī-ōe-tiúⁿ hú-lāi ê kaⁿ.
<sup>11</sup> Góa kap i, nn̄g-lâng siâng hit-mî ū bāng-kìⁿ, kok chiàu i ê bāng ê ì-gī lâi bāng.
<sup>12</sup> Tī-hia, kap goán tī-teh, ū chi̍t ê Hi-pek-lâi ê siàu-liân lâng, sī sī-ōe-tiúⁿ ê lô͘-po̍k, goán kā i kóng, i chiū kā goán oân goán ê bāng;  sī chiàu goán ta̍k-lâng ê bāng lâi oân.
<sup>13</sup> Āu-lâi tú-tú chiàu i só͘ kā goán oân-ê lâi chiâⁿ; i hō͘ góa ho̍k-chit, hit-lâng siū tiàu lâi sí.
<sup>14</sup> Hoat-ló chiū chhe lâng khì tiàu Iok-sek, in chiū kín-kín chhōa i chhut-kaⁿ;  i chiū chián-hoat, ōaⁿ i ê saⁿ, lâi kìⁿ Hoat-ló.
<sup>15</sup> Hoat-ló kā Iok-sek kóng, Góa bāng-kìⁿ chi̍t ê bāng, bô lâng ōe oân-i;  góa thiaⁿ-kìⁿ lâng kóng kàu lí thiaⁿ-kìⁿ bāng chiū ōe oân.
<sup>16</sup> Iok-sek ìn Hoat-ló kóng, Che m̄-sī chāi-tī góa;  Siōng-tè beh chiong pêng-an chí-sī Hoat-ló.
<sup>17</sup> Hoat-ló kā Iok-sek kóng, Góa bāng-kìⁿ góa khiā tī hô-piⁿ,
<sup>18</sup> ū chhit chiah gû-bú tùi hô-ni̍h khí-lâi, pûi koh súi;  tī lô͘-tek-á-lāi teh chia̍h;
<sup>19</sup> tè-āu koh ū chhit chiah gû-bú khí-lâi, nńg-chiáⁿ, chin khiap-sì, koh chin sán;  piàn Ai-ki̍p tōe, góa m̄-bat khòaⁿ-kìⁿ kàu chiah pháiⁿ.
<sup>20</sup> Chiah ê sán koh khiap-sì ê gû-bú it-chīn chia̍h tāi-seng hit chhit chiah pûi ê gû-bú;
<sup>21</sup> thun lo̍h pak, iáu-bōe khòaⁿ-chhut ū thun-lo̍h khì;  hit ê khiap-sì ê khoán iû-goân kap tāi-seng bô koh-iūⁿ;  góa chiū chhíⁿ.
<sup>22</sup> Góa tī bāng-tiong koh khòaⁿ-kìⁿ chi̍t châng be̍h, chhut chhit-sūi, pá-móa koh hó;
<sup>23</sup> āu-lâi koh chhut chhit-sūi, ko͘-tâ, phàⁿ-phàⁿ, koh hō͘ tang-hong sàu-pháiⁿ;
<sup>24</sup> chiah ê phàⁿ-phàⁿ ê sūi thun hit chhit sūi hó-ê.  Góa kóng hō͘ su̍t-sū thiaⁿ, iā bô lâng ōe kā góa kóe-bêng.
<sup>25</sup> Iok-sek kā Hoat-ló kóng, Hoat-ló ê bāng chiū-sī chi̍t-ê;  Siōng-tè só͘ beh kiâⁿ ê sū, ū chí-sī Hoat-ló.
<sup>26</sup> Chhit-chiah hó ê gû-bú sī chhit-nî;  chhit-sūi hó-ê, ia̍h sī chhit-nî;  bāng sī chi̍t-ê.
<sup>27</sup> Hiah ê tè-āu khí-lâi ê chhit chiah sán koh khiap-sì ê gû-bú, sī chhit-nî;  hiah ê chhit sūi khang-phàⁿ, koh hō͘ tang-hong sàu-pháiⁿ-ê, ia̍h sī chhit nî;  beh chòe chhit nî ê ki-hng.
<sup>28</sup> Siōng-tè só͘ beh chòe ê sū, ū hián-bêng tī Hoat-ló;  che sī góa tùi Hoat-ló só͘ kóng-ê.
<sup>29</sup> Lí khòaⁿ, Ai-ki̍p piàn-tōe beh tú-tio̍h tōa hó-nî-tang chhit-nî;
<sup>30</sup> tè-āu, koh beh tú-tio̍h ki-hng chhit-nî;  sīm-chì tī Ai-ki̍p tōe lóng bōe kì-tit í-chêng ê hó-siu;  choân-tōe beh hō͘ ki-hng só͘ bia̍t;
<sup>31</sup> in-ūi í-āu ê ki-hng thài siong-tiōng, chiū m̄-chai í-chêng tōe-hng ê hó-siu.
<sup>32</sup> Lūn-kàu Hoat-ló nn̄g pái ê bîn-bāng, sī in-ūi Siōng-tè chù-tiāⁿ chit ê tāi-chì, koh Siōng-tè beh kín-kín chiâⁿ-i.
<sup>33</sup> Só͘-í Hoat-ló tio̍h kéng chi̍t ê ū chhang-miâ, ū tì-hūi ê lâng, phài i tī-lí Ai-ki̍p tōe.
<sup>34</sup> Hoat-ló tio̍h án-ni kiâⁿ, koh li̍p koaⁿ-oân koán-lí chit ê tōe;  tng chhit-nî hó-nî-tang ê sî, Ai-ki̍p tōe só͘-siu-ê, gō͘-hūn thiu chi̍t-hūn;
<sup>35</sup> hō͘ in tī chiong-lâi ê hó-nî-tang, chek-chū it-chhè ê bí-niû;  chū-chi̍p ngó͘-kok, siu-khǹg chiàu-kò͘;  tī ta̍k ê siâⁿ chòe chia̍h-mi̍h, kui tī Hoat-ló ê chhiú-thâu.
<sup>36</sup> Só͘ chek-chū ê bí-niû, thang chòe Ai-ki̍p tōe chiong-lâi chhit-nî ki-hng ê lō͘-ēng;  bián-tit chit ê tōe hō͘ ki-hng só͘ bia̍t.
<sup>37</sup> Hoat-ló kap i it-chhè ê jîn-sîn lóng lia̍h chit ê tāi-chì chòe-hó.
<sup>38</sup> Hoat-ló tùi i ê jîn-sîn kóng, Lán kiám ōe chhē-tio̍h chi̍t-ê chhin-chhiūⁿ i chit ê lâng, ū Siōng-tè ê sîn tī i ê lāi-bīn mah?
<sup>39</sup> Hoat-ló tùi Iok-sek kóng, Siōng-tè í-keng chiong chit ê tāi-chì lóng chí-sī lí, khó-kiàn bô lâng chhin-chhiūⁿ lí ū chit-hō ê chhang-miâ tì-hūi.
<sup>40</sup> Lí thang koán-lí góa ê ke;  góa ê peh-sìⁿ lóng tio̍h thiaⁿ lí ê ōe, hō͘ lí koán-lí;  to̍k-to̍k tī pó-chō, góa pí lí khah tōa.
<sup>41</sup> Hoat-ló kā Iok-sek kóng, Góa kú-khí lí koán-hat Ai-ki̍p choân-tōe.
<sup>42</sup> Hoat-ló chiū pak i chhiú-ni̍h chòe ìn ê chhiú-chí, kòa tī Iok-sek ê chńg-thâu-á;  kā i chhēng iù-tōe-saⁿ;  chiong kim-liān kòa tī i ê ām-kún.
<sup>43</sup> Koh hō͘ Iok-sek chē i ê tē-jī pān chhia;  khui-tō-ê kiò kóng, Kūi;  án-ni Hoat-ló siat-li̍p i tī-lí Ai-ki̍p choân-tōe.
<sup>44</sup> Hoat-ló tùi Iok-sek kóng, Góa sī Hoat-ló, nā bô lí ū siaⁿ, tī Ai-ki̍p choân-tōe, m̄-chún lâng tāng kha-chhiú.
<sup>45</sup> Hoat-ló khim-sù Iok-sek ê miâ kiò Sat-hoat-ná-thek Pa-lōe-a;  koh chiong An-siâⁿ ê chè-si Pho-thê-hui-la̍h ê cha-bó͘-kiáⁿ A-se-la̍p hō͘ i chòe-bó͘.  Iok-sek chiū chhut-sûn Ai-ki̍p tōe.
<sup>46</sup> Iok-sek kìⁿ Ai-ki̍p ông Hoat-ló ê sî, hit-nî saⁿ-cha̍p hè.  Iok-sek tùi Hoat-ló ê bīn-chêng chhut-khì, piàn kiâⁿ Ai-ki̍p choân-tōe.
<sup>47</sup> Chhit-ê hó nî-tang ê lāi-bīn, tōe ê chhut-sán ke̍k-kî hong-sēng.
<sup>48</sup> Iok-sek chū-chi̍p Ai-ki̍p tōe chhit ê hó nî-tang it-chhè ê bí-niû;  chiong bí-niû chek-chū tī ta̍k ê siâⁿ;  chiu-ûi chhân-tōe ê bí-niû, lóng chek-chū tī i ê pún-siâⁿ.
<sup>49</sup> Iok-sek chek-chū gō͘-kak ke̍k-chōe, chhin-chhiūⁿ hái-piⁿ ê soa, kàu i thêng-chí bô sǹg;  in-ūi sǹg-bōe-liáu.
<sup>50</sup> Ki-hng ê nî bē-kàu í-chêng, An-siâⁿ ê chè-si Pho-thê-hui-la̍h ê cha-bó͘-kiáⁿ A-se-la̍p  kā Iok-sek siⁿ nn̄g ê kiáⁿ.
<sup>51</sup> Iok-sek kā tōa kiáⁿ hō miâ kiò Má-ná-se;  in-ūi i kóng, Siōng-tè hō͘ góa bōe-kì-tit góa it-chhè ê khùn-khó͘, kap góa ê lāu-pē ê choân-ke.
<sup>52</sup> I kā tē-jī kiáⁿ hō miâ Í-hoat-liân;  in-ūi i kóng, Siōng-tè hō͘ góa tī góa siū-khó͘ ê tōe-hng heng-ōng.
<sup>53</sup> Ai-ki̍p tōe chhit-nî hó nî-tang í-keng oân,
<sup>54</sup> chhit-nî ki-hng chiū lâi, tú-tú chiàu Iok-sek só͘ kóng-ê;  ta̍k-kok lóng ū ki-hng;  to̍k-to̍k Ai-ki̍p choân-tōe ū bí-niû.
<sup>55</sup> Kàu Ai-ki̍p choân-tōe ū ki-hng, chèng peh-sìⁿ tùi Hoat-ló ai-kiû bí-niû;  Hoat-ló tùi Ai-ki̍p ê chèng-lâng kóng, Lín khì chhē Iok-sek, hoān-nā i só͘ kóng-ê, lín lóng tio̍h chòe.
<sup>56</sup> Tng-sî ki-hng piàn-móa thiⁿ-ē;  Iok-sek khui ta̍k só͘-chāi ê chhek-chhng, thiò bí-niû hō͘ Ai-ki̍p lâng;  tī Ai-ki̍p tōe ki-hng chin siong-tiōng.
<sup>57</sup> Ta̍k-kok ê lâng lóng khì Ai-ki̍p, kàu Iok-sek hia tia̍h bí-niû;  in-ūi thiⁿ-ē ki-hng chin siong-tiōng.

</p></div></div><div class="p_outer"><div class="p_left"> <div class="chap">=== 創世記 · 第 42 章 ===</div><p>
<sup>1</sup> 雅各看見埃及有五穀，雅各就kā伊hiah-ê kiáⁿ講，Lín啥事teh相看。
<sup>2</sup> Koh講，我聽見埃及有五穀，lín thang落去hia，為咱tia̍h淡薄，hō͘咱thang度活，免死。
<sup>3</sup> Tùi án-ni，約瑟十個hiaⁿ lóng落埃及，去tia̍h米糧。
<sup>4</sup> 總是約瑟ê小弟便雅憫，雅各無差伊kap in兄相kap去；因為伊講，驚了伊tú-tio̍h害。
<sup>5</sup> 來tia̍h米糧ê人ê中間，以色列hiah-ê kiáⁿ亦有來，因為迦南地亦有飢荒。
<sup>6</sup> 當時治理埃及地ê是約瑟；thiò米糧hō͘ hit所在ê眾百姓ê，亦是伊；約瑟hiah-ê兄來，仆落地拜伊。
<sup>7</sup> 約瑟看見伊hiah-ê兄，能認得，假做生份人，對in講khah嚴ê話，問in講，Lín tùi tah-lo̍h來？in講，Tùi迦南地來tia̍h米糧。
<sup>8</sup> 約瑟能認得in兄，in bōe認得伊。
<sup>9</sup> 約瑟記得前所夢論到in-ê hiah-ê 夢，就對in講，Lín是偵探，來探聽chit所在ê虛實。
<sup>10</sup> In對伊講，阮ê主ah，m̄是，你ê奴僕來beh tia̍h米糧。
<sup>11</sup> 阮lóng是一人ê kiáⁿ，阮是老實人，你ê奴僕m̄是偵探。
<sup>12</sup> 約瑟kā in講，m̄是án-ni，lín來是beh探聽chit所在ê虛實。
<sup>13</sup> In講，你ê奴僕十二個兄弟，是迦南地一個人ê kiáⁿ；第一細ê，現今tī阮老父hia；有一個無去lah。
<sup>14</sup> 約瑟kā in講，我tú-á講lín是偵探，chit-ê話實在無錯。
<sup>15</sup> 我kí法老ê性命來chiù-chōa，若lín soah尾ê小弟無到chia，lín bōe得thang出chit所在；用án-ni來試驗lín ê虛實。
<sup>16</sup> Tio̍h差lín中間一人去chhōa lín ê小弟來，lín chiah-ê lóng tio̍h關tī-chia，證明lín ê話，知lín誠實á無；若無，我kí法老ê性命來chiù-chōa，lín一定是偵探。
<sup>17</sup> Tùi án-ni，約瑟將in lóng關tī 監裡三日。
<sup>18</sup> 到第三日約瑟對in講，我敬畏上帝；lín照我ê話行，就會活。
<sup>19</sup> Lín若果然是老實人，lín兄弟中thang留一個縛tī lín hit監內；總是lín thang帶米糧tò去，救lín家內ê飢荒，
<sup>20</sup> 將lín soah尾小弟chhōa來我chia；án-ni lín ê話就有憑據，lín也m̄免死。In就照án-ni行。
<sup>21</sup> In相kap講，咱對tī咱ê小弟實在有罪，伊哀求咱ê時，咱看見伊心內ê艱苦，也m̄肯聽伊；所以chit場ê苦難到tī咱。
<sup>22</sup> Liû-piān應in講，我kiám m̄是對lín講，m̄-thang害hit-ê gín-á來取罪，獨獨lín m̄聽？所以流伊ê血ê罪，對咱chiah-ê討。
<sup>23</sup> In m̄知約瑟聽能曉得；因為tī in中間有用翻譯官。
<sup>24</sup> 約瑟oa̍t-tńg身流目屎；koh oa̍t來kap in講話；就tī in中間取西門出來，tī in ê面前kā伊縛teh。
<sup>25</sup> 約瑟吩咐人將五穀入tī in ê器具到滿滿，也將in ta̍k人ê銀hē tī in ê布袋內，來還in，koh用路裡ê食物hō͘ in；人就照án-ni來kā in做。
<sup>26</sup> In就將五穀hō͘ in ê驢載，就離開hia去。
<sup>27</sup> 到歇暝ê所在，in中間有一人tháu開伊ê布袋，beh the̍h hō͘驢食，chiah看見伊ê銀猶原tī-teh，hē tī布袋口。
<sup>28</sup> 就kā伊ê兄弟講，我ê銀還倒tńg，你看，猶原tī我ê布袋內；in就驚到無心肝，ngia̍uh-ngia̍uh-chhoah，相kap講，上帝án-ni款待咱是甚麼？
<sup>29</sup> In到迦南地，到in老父雅各hia，將所tú-tio̍h ê事lóng kā伊講，講，
<sup>30</sup> Hit人，就是hit所在ê主，對阮講真嚴ê話，掠阮做hit所在ê偵探。
<sup>31</sup> 阮kā伊講，阮是老實人，阮m̄是偵探，
<sup>32</sup> 阮是十二個兄弟，是阮老父ê kiáⁿ；有一個無去，第一細ê現今kap阮老父tī迦南地。
<sup>33</sup> Hit人，就是hit所在ê主，kā阮講，若ài hō͘我知lín是老實人，lín兄弟中thang留一個tī我chia，lín chiah-ê thang帶五穀tò去，救lín家內ê飢荒；
<sup>34</sup> chhōa lín soah尾ê小弟來我chia，我就知lín m̄是偵探，是老實人；án-ni我就將lín ê兄弟交hō͘ lín，lín也thang tī chit所在買賣。
<sup>35</sup> 後來in piàⁿ in ê布袋，無phah算，in ta̍k人ê銀包lóng tī in ê布袋內；in kap in老父看見銀包就lóng驚惶。
<sup>36</sup> In ê老父雅各kā in講，Lín hō͘我失落我ê kiáⁿ；約瑟無去，西門也無去，lín koh beh chhōa便雅憫去；chiah-ê tāi-chì lóng是害tio̍h我。
<sup>37</sup> Liû-piān kā伊ê老父講，我若無chhōa伊tò來交你，你thang thâi我兩個kiáⁿ；做你thang將伊交代我，我的確chhōa伊tò來交你。
<sup>38</sup> 雅各講，我ê kiáⁿ我無beh hō͘伊kap lín去；伊ê兄已經死，只有chhun伊；伊若tī lín所行ê路tú-tio̍h陷害，he！就是lín hō͘我白頭毛悽慘落陰府。

</p></div><div class="p_right"><div class="chap">=== 創世記 · 第 42 章 ===</div><p>
<sup>1</sup> Ngá-kok khòaⁿ-kìⁿ Ai-ki̍p ū gō͘-kak, Ngá-kok chiū kā i hiah ê kiáⁿ kóng, Lín siáⁿ-sū teh saⁿ-khòaⁿ.
<sup>2</sup> Koh kóng, Góa thiaⁿ-kìⁿ Ai-ki̍p ū gō͘-kak, lín thang lo̍h-khì hia, ūi lán tia̍h tām-po̍h, hō͘ lán thang tō͘-oa̍h, bián sí.
<sup>3</sup> Tùi án-ni Iok-sek cha̍p ê hiaⁿ lóng lo̍h Ai-ki̍p, khì tia̍h bí-niû.
<sup>4</sup> Chóng-sī Iok-sek ê sió-tī Piān-ngá-bín, Ngá-kok bô chhe i kap in hiaⁿ saⁿ-kap khì;  in-ūi i kóng, Kiaⁿ-liáu i tú-tio̍h hāi.
<sup>5</sup> Lâi tia̍h bí-niû ê lâng ê tiong-kan, Í-sek-lia̍t hiah ê kiáⁿ ia̍h ū lâi, in-ūi Ka-lâm tōe ia̍h ū ki-hng.
<sup>6</sup> Tng-sî tī-lí Ai-ki̍p tōe ê sī Iok-sek;  thiò bí-niû hō͘ hit só͘-chāi ê chèng peh-sìⁿ-ê, ia̍h sī i;  Iok-sek hiah ê hiaⁿ lâi, phak-lo̍h tōe pài i.
<sup>7</sup> Iok-sek khòaⁿ-kìⁿ i hiah ê hiaⁿ, ōe jīn-tit, ké-chòe siⁿ-hūn-lâng, tùi in kóng khah-giâm ê ōe, mn̄g in kóng, Lín tùi tah-lo̍h lâi?  in kóng, Tùi Ka-lâm tōe lâi tia̍h bí-niû.
<sup>8</sup> Iok-sek ōe jīn-tit in hiaⁿ, in bōe jīn-tit i.
<sup>9</sup> Iok-sek kì-tit chêng só͘ bāng lūn-kàu in ê hiah ê bāng, chiū tùi in kóng, Lín sī cheng-thàm, lâi thàm-thiaⁿ chit só͘-chāi ê hu-si̍t.
<sup>10</sup> In tùi i kóng, Goán ê chú ah, m̄-sī, lí ê lô͘-po̍k lâi beh tia̍h bí-niû.
<sup>11</sup> Goán lóng sī chi̍t-lâng ê kiáⁿ, goán sī láu-si̍t lâng, lí ê lô͘-po̍k m̄-sī cheng-thàm.
<sup>12</sup> Iok-sek kā in kóng, M̄-sī án-ni, lín lâi sī beh thàm-thiaⁿ chit só͘-chāi ê hu-si̍t.
<sup>13</sup> In kóng, Lí ê lô͘-po̍k cha̍p-jī ê hiaⁿ-tī, sī Ka-lâm tōe chi̍t ê lâng ê kiáⁿ;  tē-it-sòe-ê, hiān-kim tī goán lāu-pē hia;  ū chi̍t-ê bô-khì lah.
<sup>14</sup> Iok-sek kā in kóng, Góa tú-á kóng lín sī cheng-thàm, chit ê ōe si̍t-chāi bô chhò.
<sup>15</sup> Góa kí Hoat-ló ê sìⁿ-miā lâi chiù-chōa, nā lín soah-bé ê sió-tī bô kàu chia, lín bōe-tit-thang chhut chit só͘-chāi;  ēng án-ni lâi chhì-giām lín ê hu-si̍t.
<sup>16</sup> Tio̍h chhe lín tiong-kan chi̍t-lâng khì chhōa lín ê sió-tī lâi, lín chiah-ê lóng tio̍h koaiⁿ tī-chia, chèng-bêng lín ê ōe, chai lín sêng-si̍t á-bô;  nā bô, góa kí Hoat-ló ê sìⁿ-miā lâi chiù-chōa, lín it-tēng sī cheng-thàm.
<sup>17</sup> Tùi án-ni Iok-sek chiong in lóng koaiⁿ tī Kaⁿ-ni̍h saⁿ-ji̍t.
<sup>18</sup> Kàu tē-saⁿ ji̍t Iok-sek tùi in kóng, Góa kèng-ùi Siōng-tè;  lín chiàu góa ê ōe kiâⁿ, chiū ōe oa̍h.
<sup>19</sup> Lín nā kó-jiân sī láu-si̍t lâng, lín hiaⁿ-tī-tiong thang lâu chi̍t-ê pa̍k tī lín hit kaⁿ-lāi;  chóng-sī lín thang tòa bí-niû tò-khì, kiù lín ke-lāi ê ki-hng,
<sup>20</sup> chiong lín soah-bé sió-tī chhōa lâi góa chia;  án-ni lín ê ōe chiū ū pîn-kù,  lín iā m̄-bián sí.  In chiū chiàu án-ni kiâⁿ.
<sup>21</sup> In saⁿ-kap kóng, Lán tùi tī lán ê sió-tī si̍t-chāi ū chōe, i ai-kiû lán ê sî, lán khòaⁿ-kìⁿ i sim-lāi ê kan-khó͘, iā m̄-khéng thiaⁿ i;  só͘-í chit-tiûⁿ ê khó͘-lān kàu tī lán.
<sup>22</sup> Liû-piān ìn in kóng, Góa kiám m̄-sī tùi lín kóng, m̄-thang hāi hit ê gín-á lâi chhú-chōe, to̍k-to̍k lín m̄-thiaⁿ?  só͘-í lâu i ê huih ê chōe, tùi lán chiah-ê thó.
<sup>23</sup> In m̄-chai Iok-sek thiaⁿ ōe hiáu-tit;  in-ūi tī in tiong-kan ū ēng hoan-e̍k-koaⁿ.
<sup>24</sup> Iok-sek oa̍t-tńg-sin lâu ba̍k-sái;  koh oa̍t-lâi kap in kóng-ōe;  chiū tī in tiong-kan chhú Se-biān chhut-lâi, tī in ê bīn-chêng kā i pa̍k-teh.
<sup>25</sup> Iok-sek hoan-hù lâng chiong gō͘-kak ji̍p tī in ê khì-kū kàu móa-móa, iā chiong in ta̍k-lâng ê gûn hē tī in ê pò͘-tē-lāi, lâi hêng in, koh ēng lō͘-ni̍h ê chia̍h-mi̍h hō͘ in;  lâng chiū chiàu án-ni lâi kā in chòe.
<sup>26</sup> In chiū chiong gō͘-kak hō͘ in ê lû chài, chiū lī-khui hia khì.
<sup>27</sup> Kàu hioh-mî ê só͘-chāi, in tiong-kan ū chi̍t-lâng tháu-khui i ê pò͘-tē, beh the̍h hō͘ lû chia̍h, chiah khòaⁿ-kìⁿ i ê gûn iû-goân tī-teh, hē tī pò͘-tē-kháu.
<sup>28</sup> Chiū kā i ê hiaⁿ-tī kóng, Góa ê gûn hêng tò-tńg,  lí khòaⁿ, iû-goân tī góa ê pò͘-tē-lāi;  in chiū kiaⁿ kàu bô sim-koaⁿ, ngia̍uh-ngia̍uh-chhoah, saⁿ-kap kóng, Siōng-tè án-ni khoán-thāi lán sī sím-mi̍h?
<sup>29</sup> In kàu Ka-lâm tōe, kàu in lāu-pē Ngá-kok hia, chiong só͘ tú-tio̍h ê sū lóng kā i kóng, kóng,
<sup>30</sup> Hit-lâng, chiū-sī hit só͘-chāi ê chú, tùi goán kóng chin giâm ê ōe, lia̍h goán chòe hit só͘-chāi ê cheng-thàm.
<sup>31</sup> Goán kā i kóng, Goán sī láu-si̍t lâng, goán m̄-sī cheng-thàm,
<sup>32</sup> goán sī cha̍p-jī ê hiaⁿ-tī, sī goán lāu-pē ê kiáⁿ;  ū chi̍t-ê bô-khì, tē-it-sòe-ê hiān-kim kap goán lāu-pē tī Ka-lâm tōe.
<sup>33</sup> Hit-lâng, chiū-sī hit só͘-chāi ê chú, kā goán kóng, Nā ài hō͘ góa chai lín sī láu-si̍t lâng, lín hiaⁿ-tī-tiong thang lâu chi̍t-ê tī góa chia, lín chiah-ê thang tòa gō͘-kak tò-khì, kiù lín ke-lāi ê ki-hng;
<sup>34</sup> chhōa lín soah-bé ê sió-tī lâi góa chia, góa chiū chai lín m̄-sī cheng-thàm, sī láu-si̍t lâng;  án-ni góa chiū chiong lín ê hiaⁿ-tī kau hō͘ lín, lín iā thang tī chit só͘-chāi bóe-bōe.
<sup>35</sup> Āu-lâi in piàⁿ in ê pò͘-tē, bô phah-sǹg, in ta̍k-lâng ê gûn-pau lóng tī in ê pò͘-tē-lāi;  in kap in lāu-pē khòaⁿ-kìⁿ gûn-pau chiū lóng kiaⁿ-hiâⁿ.
<sup>36</sup> In ê lāu-pē Ngá-kok kā in kóng, Lín hō͘ góa sit-lo̍h góa ê kiáⁿ;  Iok-sek bô-khì, Se-biān iā bô-khì, lín koh beh chhōa Piān-ngá-bín khì;  chiah ê tāi-chì lóng sī hāi-tio̍h góa.
<sup>37</sup> Liû-piān kā i ê lāu-pē kóng, Góa nā bô chhōa i tò-lâi kau lí, lí thang thâi góa nn̄g ê kiáⁿ;  chòe lí thang chiong i kau-tài góa, góa tek-khak chhōa i tò-lâi kau lí.
<sup>38</sup> Ngá-kok kóng, Góa ê kiáⁿ góa bô beh hō͘ i kap lín khì;  i ê hiaⁿ í-keng sí, chí-ū chhun i;  i nā tī lín só͘ kiâⁿ ê lō͘ tú-tio̍h hām-hāi, he! chiū-sī lín hō͘ góa pe̍h-thâu-mn̂g chhiⁿ-chhám lo̍h im-hú.

</p></div></div><div class="p_outer"><div class="p_left"> <div class="chap">=== 創世記 · 第 43 章 ===</div><p>
<sup>1</sup> Hit所在飢荒真大。
<sup>2</sup> In tùi埃及帶來ê五穀已經食了，in老父kā in講，Lín koh去kā咱tia̍h淡薄米糧來。
<sup>3</sup> 猶大應伊講，Hit人切切吩咐阮講，Lín小弟若無kap lín相kap來，lín就bōe得tio̍h見我ê面。
<sup>4</sup> 你（Lín）若差阮小弟kap阮相kap去，阮就落去，kā你tia̍h米糧。
<sup>5</sup> 你若m̄差伊去，阮就m̄落去；因為hit人kā阮講，Lín小弟若無kap lín相kap來，lín就bōe得tio̍h見我ê面。
<sup>6</sup> 以色列講，Lín啥事án-ni害我，kā hit人講lín iáu有小弟ah？
<sup>7</sup> In應講，Hit人致意問阮kap阮親族ê tāi-chì講，Lín老父iáu tī-teh無？lín iáu有兄弟無？阮照伊所問ê kā伊講；阮thái-thó會知伊beh講，Tio̍h帶lín小弟落來？
<sup>8</sup> 猶大koh kā伊ê老父以色列講，你差gín-á kap我去，阮就起身去，thang hō͘阮kap你，以及阮ê gín-á，得tio̍h活，免死。
<sup>9</sup> 我kā伊保，你thang對我討；我若無chhōa伊tò來，khiā tī你ê面前，我願一生擔當罪。
<sup>10</sup> 咱若m̄是有延chhiân，已經第二pái tò來lah。
<sup>11</sup> In老父以色列對in講，若是án-ni，lín就tio̍h án-ni做；thang取chit所在第一好ê土產，乳香淡薄，蜂蜜淡薄，以及香料、沒藥、榧子、杏仁，lóng收tī器具內；帶去送hit人。
<sup>12</sup> Koh tio̍h帶銀重倍，亦tio̍h將lín布袋口，伊還lín ê銀，帶倒tńg去hō͘伊；hit-ê kiám-chhái是失錯；
<sup>13</sup> 亦chhōa lín小弟起身，去koh見hit人。
<sup>14</sup> 獨獨願全能ê上帝hō͘ lín tī hit人ê面前得tio̍h憐憫；將lín hit-ê兄弟kap便雅憫交lín；我若失落我ê kiáⁿ，亦tio̍h hō͘伊失落就是。
<sup>15</sup> Tùi hit-tia̍p，in帶hiah-ê禮物，亦帶銀重倍，koh chhōa便雅憫，起身落去埃及；khiā tī約瑟ê面前。
<sup>16</sup> 約瑟看見便雅憫kap in相kap來，就對管家ê講，Chhōa chiah-ê人去厝內，thâi cheng-siⁿ，備辦筵席；因為日晝，chiah-ê人beh kap我相kap食。
<sup>17</sup> Hit人就照約瑟ê話去行；chhōa in hiah-ê人入約瑟ê厝。
<sup>18</sup> Hiah-ê人，因為hō͘伊chhōa到約瑟ê厝，就驚惶；講，Chhōa咱到chia，的確是因為頭一pái還咱tī布袋內ê銀，beh chhē咱ê孔縫，下手害咱，強強掠咱做奴僕，搶咱ê驢。
<sup>19</sup> In就óa近約瑟ê管家ê，tī厝門口kap伊講話，
<sup>20</sup> 講，我ê主ah，阮頭pái落來，實在是beh tia̍h米糧；
<sup>21</sup> 後來到歇暝ê所在，開阮ê布袋，無phah算，阮ta̍k人ê銀足數猶原tī ta̍k人ê布袋口；taⁿ阮有koh帶來；阮另外有koh帶銀beh來tia̍h米糧；
<sup>22</sup> 阮m̄知chī-chūi將阮ê銀hē tī阮ê布袋內。
<sup>23</sup> 管家ê講，做lín安心，免驚；是lín ê上帝，kap lín老父ê上帝，賞賜lín財寶tī lín ê布袋內；lín ê銀我已經收了。就chhōa西門出來hō͘ in。
<sup>24</sup> Hit人就chhōa hiah-ê人入約瑟ê厝，捧水hō͘ in，in就洗腳；koh the̍h草料飼in ê驢。
<sup>25</sup> In就備辦hiah-ê禮物，thèng候約瑟日晝tò來；因為in聽見beh tī-hia食。
<sup>26</sup> 約瑟tò來到厝，in就將所帶來ê禮物the̍h入厝送伊；koh仆tī地裡拜伊。
<sup>27</sup> 約瑟問in平安；koh講，Lín ê老父，就是lín所講hit-ê老人，平安mah？伊iáu tī-teh mah？
<sup>28</sup> In應講，你ê奴僕，阮ê老父，平安，伊iáu tī-teh；in就àⁿ頭拜伊。
<sup>29</sup> 約瑟kia̍h目看見伊同母ê小弟，便雅憫；就講，你所kā我講soah尾小弟，是chit-ê mah？Koh講，細kiáⁿ，願上帝施恩hō͘你。
<sup>30</sup> 約瑟疼小弟ê情大受激動；就趕緊chhē一位thang啼哭；入伊ê房間啼哭；
<sup>31</sup> 後來洗面出來，勉強忍teh；吩咐開桌。
<sup>32</sup> In就為約瑟另外排一塊桌，為hiah-ê人koh排一塊，亦為kap約瑟相kap食ê埃及人另外排一塊；因為埃及人bōe-thang kap希伯來人相kap食，這是埃及人所厭惡。
<sup>33</sup> Hiah-ê人坐tī伊ê面前，大細照in年歲ê次序；hiah-ê人大家gông-ngia̍h。
<sup>34</sup> 約瑟將伊面前ê食物，分hō͘ in；獨獨便雅憫所得tio̍h-ê，比別人五倍chōe；in就lim酒，kap約瑟相kap宴樂。

</p></div><div class="p_right"><div class="chap">=== 創世記 · 第 43 章 ===</div><p>
<sup>1</sup> Hit só͘-chāi ki-hng chin-tōa.
<sup>2</sup> In tùi Ai-ki̍p tòa-lâi ê gō͘-kak í-keng chia̍h-liáu, in lāu-pē kā in kóng, Lín koh khì kā lán tia̍h tām-po̍h bí-niû lâi.
<sup>3</sup> Iû-tāi ìn i kóng, Hit-lâng chhiat-chhiat hoan-hù goán kóng, Lín sió-tī nā bô kap lín saⁿ-kap lâi, lín chiū bōe tit-tio̍h kìⁿ góa ê bīn.
<sup>4</sup> Lí(Lín) nā chhe goán sió-tī kap goán saⁿ-kap khì, goán chiū lo̍h-khì, kā lí tia̍h bí-niû.
<sup>5</sup> Lí nā m̄ chhe i khì, goán chiū m̄ lo̍h-khì;  in-ūi hit-lâng kā goán kóng, Lín sió-tī nā bô kap lín saⁿ-kap lâi, lín chiū bōe tit-tio̍h kìⁿ góa ê bīn.
<sup>6</sup> Í-sek-lia̍t kóng, Lín siáⁿ-sū án-ni hāi góa, kā hit-lâng kóng lín iáu ū sió-tī ah?
<sup>7</sup> In ìn kóng, Hit-lâng tì-ì mn̄g goán kap goán chhin-cho̍k ê tāi-chì kóng, Lín lāu-pē iáu tī-teh bô?  lín iáu ū hiaⁿ-tī bô?  goán chiàu i só͘ mn̄g-ê kā i kóng;  goán thái-thó ōe chai i beh kóng, Tio̍h tòa lín sió-tī lo̍h-lâi?
<sup>8</sup> Iû-tāi koh kā i ê lāu-pē Í-sek-lia̍t kóng, Lí chhe gín-á kap góa khì, goán chiū khí-sin khì, thang hō͘ goán kap lí, í-ki̍p goán ê gín-á, tit-tio̍h oa̍h, bián sí.
<sup>9</sup> Góa kā i pó, lí thang tùi góa thó;  góa nā bô chhōa i tò-lâi, khiā tī lí ê bīn-chêng, góa goān it-seng tam-tng chōe.
<sup>10</sup> Lán nā m̄-sī ū iân-chhiân, í-keng tē-jī-pái tò-lâi lah.
<sup>11</sup> In lāu-pē Í-sek-lia̍t tùi in kóng, Nā sī án-ni, lín chiū tio̍h án-ni chòe;  thang chhú chit só͘-chāi tē-it hó ê thó͘-sán, jú-hiuⁿ tām-po̍h, phang-bi̍t tām-po̍h, í-ki̍p hiuⁿ-liāu, bu̍t-io̍h, húi-chí, hēng-jîn, lóng siu tī khì-kū lāi;  tòa-khì sàng hit-lâng.
<sup>12</sup> Koh tio̍h tòa gûn têng-pē, ia̍h tio̍h chiong lín pò͘-tē-kháu, i hêng lín ê gûn, tòa tò-tńg khì hō͘-i;  hit-ê kiám-chhái sī sit-chhò;
<sup>13</sup> ia̍h chhōa lín sió-tī khí-sin, khì koh kìⁿ hit-lâng.
<sup>14</sup> To̍k-to̍k goān choân-lêng ê Siōng-tè hō͘ lín tī hit-lâng ê bīn-chêng tit-tio̍h lîn-bín;  chiong lín hit ê hiaⁿ-tī kap Piān-ngá-bín kau lín;  góa nā sit-lo̍h góa ê kiáⁿ, ia̍h tio̍h hō͘ i sit-lo̍h chiū-sī.
<sup>15</sup> Tùi hit-tia̍p in tòa hiah ê lé-mi̍h, ia̍h tòa gûn têng-pē, koh chhōa Piān-ngá-bín, khí-sin lo̍h-khì Ai-ki̍p;  khiā tī Iok-sek ê bīn-chêng.
<sup>16</sup> Iok-sek khòaⁿ-kìⁿ Piān-ngá-bín kap in saⁿ-kap lâi, chiū tùi koán-ke-ê kóng, Chhōa chiah ê lâng khì chhù-lāi, thâi cheng-siⁿ, pī-pān iân-sia̍h;  in-ūi ji̍t-tàu, chiah ê lâng beh kap góa saⁿ-kap chia̍h.
<sup>17</sup> Hit-lâng chiū chiàu Iok-sek ê ōe khì kiâⁿ;  chhōa in hiah ê lâng ji̍p Iok-sek ê chhù.
<sup>18</sup> Hiah ê lâng, in-ūi hō͘ i chhōa kàu Iok-sek ê chhù, chiū kiaⁿ-hiâⁿ;  kóng, Chhōa lán kàu chia, tek-khak sī in-ūi thâu-chi̍t-pái hêng lán tī pò͘-tē-lāi ê gûn, beh chhē lán ê khang-phāng, hē chhiú hāi lán, kiông-kiông lia̍h lán chòe lô͘-po̍k, chhiúⁿ lán ê lû.
<sup>19</sup> In chiū óa-kūn Iok-sek ê koán-ke-ê, tī chhù-mn̂g-kháu kap i kóng-ōe,
<sup>20</sup> kóng, Góa ê chú ah, goán thâu-pái lo̍h-lâi, si̍t-chāi sī beh tia̍h bí-niû;
<sup>21</sup> āu-lâi kàu hioh-mî ê só͘-chāi, khui goán ê pò͘-tē, bô phah-sǹg, goán ta̍k-lâng ê gûn chiok-sò͘ iû-goân tī ta̍k-lâng ê pò͘-tē-kháu;  taⁿ goán ū koh tòa-lâi;  goán lēng-gōa ū koh tòa gûn beh lâi tia̍h bí-niû;
<sup>22</sup> goán m̄-chai chī-chūi chiong goán ê gûn hē tī goán ê pò͘-tē-lāi.
<sup>23</sup> Koán-ke-ê kóng, Chòe lín an-sim, bián kiaⁿ;  sī lín ê Siōng-tè, kap lín lāu-pē ê Siōng-tè, siúⁿ-sù lín châi-pó tī lín ê pò͘-tē-lāi;  lín ê gûn góa í-keng siu-liáu.  Chiū chhōa Se-biān chhut-lâi hō͘ in.
<sup>24</sup> Hit-lâng chiū chhōa hiah ê lâng ji̍p Iok-sek ê chhù, phâng chúi hō͘ in, in chiū sóe kha;  koh the̍h chháu-liāu chhī in ê lû.
<sup>25</sup> In chiū pī-pān hiah ê lé-mi̍h, thèng-hāu Iok-sek ji̍t-tàu tò-lâi;  in-ūi in thiaⁿ-kìⁿ beh tī-hia chia̍h.
<sup>26</sup> Iok-sek tò-lâi kàu chhù, in chiū chiong só͘ tòa-lâi ê lé-mi̍h the̍h ji̍p chhù sàng-i;  koh phak tī tōe-ni̍h pài i.
<sup>27</sup> Iok-sek mn̄g in pêng-an;  koh kóng, Lín ê lāu-pē, chiū-sī lín só͘ kóng hit ê lāu-lâng, pêng-an mah?  i iáu tī-teh mah?
<sup>28</sup> In ìn kóng, Lí ê lô͘-po̍k, goán ê lāu-pē, pêng-an, i iáu tī-teh;  in chiū àⁿ-thâu pài i.
<sup>29</sup> Iok-sek kia̍h-ba̍k khòaⁿ-kìⁿ i tâng-bú ê sió-tī, Piān-ngá-bín;  chiū kóng, Lí só͘ kā góa kóng soah-bé sió-tī, sī chit-ê mah?  Koh kóng, Sòe-kiáⁿ, goān Siōng-tè si-un hō͘ lí.
<sup>30</sup> Iok-sek thiàⁿ sió-tī ê chêng tōa siū kek-tōng;  chiū kóaⁿ-kín  chhē chi̍t-ūi thang thî-khàu;  ji̍p i ê pâng-keng thî-khàu;
<sup>31</sup> āu-lâi sóe-bīn chhut-lâi, bián-kióng lún-teh;  hoan-hù khui-toh.
<sup>32</sup> In chiū ūi Iok-sek lēng-gōa pâi chi̍t tè toh, ūi hiah ê lâng koh pâi chi̍t tè, ia̍h ūi kap Iok-sek saⁿ-kap chia̍h ê Ai-ki̍p lâng lēng-gōa pâi chi̍t-tè;  in-ūi Ai-ki̍p lâng bōe thang kap Hi-pek-lâi lâng saⁿ-kap chia̍h, che sī Ai-ki̍p lâng só͘ iàm-ò͘ⁿ.
<sup>33</sup> Hiah ê lâng chē tī i ê bīn-chêng, tōa-sòe chiàu in nî-hè ê chhù-sū;  hiah ê lâng tāi-ke gông-ngia̍h.
<sup>34</sup> Iok-sek chiong i bīn-chêng ê chia̍h-mi̍h, pun hō͘ in;  to̍k-to̍k Piān-ngá-bín só͘ tit-tio̍h-ê, pí pa̍t-lâng gō͘-pē chōe;  in chiū lim chiú, kap Iok-sek saⁿ-kap iàn-lo̍k.

</p></div></div><div class="p_outer"><div class="p_left"> <div class="chap">=== 創世記 · 第 44 章 ===</div><p>
<sup>1</sup> 約瑟吩咐管家ê講，將米糧入滿chiah-ê人ê布袋，盡in所能帶ê；koh將ta̍k人ê銀lok tī伊ê布袋口。
<sup>2</sup> 亦將我ê杯，就是hit塊銀杯，hē tī少年ê ê布袋口；伊tia̍h五穀ê銀亦續hē-teh。管家ê就照約瑟所講ê話去行。
<sup>3</sup> 天一下光，就差hiah-ê人kap in ê驢去。
<sup>4</sup> In出城行無jōa遠，約瑟kā管家ê講，起來，去追jip hiah-ê人，追tio̍h，就kā in講，Lín啥事用pháiⁿ報好ah？
<sup>5</sup> 這kiám m̄是我ê主人lim酒ê杯mah？Kiám m̄是伊占卜teh用ê mah？Lín án-ni做是pháiⁿ。
<sup>6</sup> 管家ê追tio̍h in，將chiah-ê話kā in講。
<sup>7</sup> In應講，我ê主啥事講chit號話？你ê奴僕斷斷無做chit號事。
<sup>8</sup> 你看，阮前tī布袋口所看見ê銀，尚且tùi迦南地帶來還你；阮thái-thó會對你主人ê家偷the̍h金銀ah？
<sup>9</sup> 你ê奴僕ê中間，無論tī甚麼人hia chhiau-tio̍h，就hō͘伊死，阮亦beh做我ê主人ê奴僕。
<sup>10</sup> 管家ê講，Taⁿ就照lín ê話行；tī甚麼人hia chhiau-tio̍h，hit人就做我ê奴僕；其餘ê lóng無罪。
<sup>11</sup> Tùi hit-tia̍p，in ta̍k人趕緊將布袋卸tī土腳，ta̍k人tháu開in ê布袋。
<sup>12</sup> 管家ê就chhiau，tùi大ê 起，到細ê止；hit-ê杯竟然tī便雅憫ê布袋內chhiau-tio̍h。
<sup>13</sup> In就拆裂in ê衫，ta̍k人將in ê物hō͘驢載，tò去城內。
<sup>14</sup> 猶大kap伊ê兄弟到約瑟ê厝，約瑟iáu tī-hia，in就tī伊ê面前仆落地。
<sup>15</sup> 約瑟kā in講，Lín所做ê是甚麼事？lín kiám m̄知，親像我chit號ê人會占卜mah？
<sup>16</sup> 猶大講，阮對我ê主beh講甚麼？iáu有啥話thang講？阮thái會家己訴明ah？上帝已經查出你ê奴僕ê罪過，阮kap hit-ê tī伊ê手chhiau tio̍h杯ê，lóng是我ê主ê奴僕。
<sup>17</sup> 約瑟講，我斷斷無beh án-ni做；tī甚麼人ê手chhiau tio̍h杯，hit人就tio̍h做我ê奴僕；lín chiah-ê thang平安上去lín老父hia。
<sup>18</sup> 猶大óa近伊講，我ê主ah，求你容允你ê奴僕講一句話hō͘我ê主聽，莫得受氣你ê奴僕；因為你kap法老一樣。
<sup>19</sup> 我ê主bat問你chiah-ê奴僕講，Lín有老父，有兄弟無？
<sup>20</sup> 阮kā我ê主講，阮有老父，已經年老；iáu有伊年老所生一個soah尾kiáⁿ；伊ê兄已經死，伊ê老母kan-ta放伊一個，koh伊ê老父真疼伊。
<sup>21</sup> 你kā你ê奴僕講，Chhōa伊落來我chia，hō͘我親目看見伊。
<sup>22</sup> 阮kā我ê主講，Gín-á bōe會離開伊ê老父；若離開伊ê老父，老父的確死。
<sup>23</sup> 你kā你ê奴僕講，Lín ê soah尾小弟若無kap lín相kap落來，lín就bōe得koh見我ê面。
<sup>24</sup> 阮上 到你ê奴僕，阮老父hia，就將我ê主ê話kā伊講。
<sup>25</sup> 阮ê老父講，Lín koh去kā咱tia̍h淡薄米糧來。
<sup>26</sup> 阮就講，阮bōe會落去；阮ê soah尾小弟若kap阮相kap去，阮就beh落去；因為soah尾小弟若無kap阮相kap去，阮的確bōe得見hit人ê面。
<sup>27</sup> 你ê奴僕，我ê老父，kā阮講，lín知我ê bó͘ kā我生兩個kiáⁿ；
<sup>28</sup> 一個離開我出去，我講伊的確是hō͘野獸拆碎；到taⁿ我iáu m̄-bat看見；
<sup>29</sup> Taⁿ lín koh將chit-ê chhōa去，離開我；若伊tú-tio̍h陷害，就是lín hō͘我白頭毛悽慘落陰府。
<sup>30</sup> 阮老父ê性命kap chit-ê gín-á ê性命生相連；taⁿ我tò去你ê奴僕我ê老父hia；若gín-á無kap阮相kap tī-teh，阮ê老父看無gín-á，伊就的確死，
<sup>31</sup> 這就是阮hō͘你ê奴僕，阮ê老父，白頭毛悽慘落陰府。
<sup>32</sup> 因為你ê奴僕bat對我ê老父保chit-ê gín-á，講，我若無chhōa伊tò來交你，我願tī老父ê面前一生擔當罪。
<sup>33</sup> Taⁿ求你容允你ê奴僕tiàm-teh，替chit-ê gín-á做我ê主ê奴僕；hō͘ gín-á kap伊hiah-ê兄相kap上去。
<sup>34</sup> 若gín-á無kap我相kap去，我thái-thó能上去見我ê老父ah？驚了我看見阮老父所tú-tio̍h ê災禍。

</p></div><div class="p_right"><div class="chap">=== 創世記 · 第 44 章 ===</div><p>
<sup>1</sup> Iok-sek hoan-hù koán-ke-ê kóng, chiong bí-niû ji̍p móa chiah ê lâng ê pò͘-tē, chīn in só͘ ōe tòa-ê;  koh chiong ta̍k-lâng ê gûn lok tī i ê pò͘-tē-kháu.
<sup>2</sup> Ia̍h chiong góa ê poe, chiū-sī hit tè gûn-poe, hē tī siàu-liân-ê ê pò͘-tē-kháu;  i tia̍h gō͘-kak ê gûn ia̍h sòa hē-teh.  Koán-ke-ê chiū chiàu Iok-sek só͘ kóng ê ōe khì kiâⁿ.
<sup>3</sup> Thiⁿ chi̍t-ē kng, chiū chhe hiah ê lâng kap in ê lû khì.
<sup>4</sup> In chhut siâⁿ kiâⁿ bô jōa-hn̄g, Iok-sek kā koán-ke-ê kóng, Khí-lâi, khì tui-jip hiah ê lâng, tui-tio̍h, chiū kā in kóng, Lín siáⁿ-sū ēng pháiⁿ pò hó ah?
<sup>5</sup> Che kiám m̄-sī góa ê chú-lâng lim-chiú ê poe mah?  Kiám m̄-sī i chiam-pok teh ēng-ê mah?  lín án-ni chòe sī pháiⁿ.
<sup>6</sup> Koán-ke-ê tui-tio̍h in, chiong chiah ê ōe kā in kóng.
<sup>7</sup> In ìn kóng, Góa ê chú siáⁿ-sū kóng chit hō ōe?  lí ê lô͘-po̍k toàn-toàn bô chòe chit-hō sū.
<sup>8</sup> Lí khòaⁿ, goán chêng tī pò͘-tē-kháu só͘ khòaⁿ-kìⁿ ê gûn, siōng-chhiáⁿ tùi Ka-lâm tōe tòa-lâi hêng lí;  goán thái-thó ōe tùi lí chú-lâng ê ke thau-the̍h kim-gûn ah?
<sup>9</sup> Lí ê lô͘-po̍k ê tiong-kan, bô-lūn tī sím-mi̍h lâng hia chhiau-tio̍h, chiū hō͘ i sí,  goán ia̍h beh chòe góa ê chú-lâng ê lô͘-po̍k.
<sup>10</sup> Koán-ke-ê kóng, Taⁿ chiū chiàu lín ê ōe kiâⁿ;  tī sím-mi̍h lâng hia chhiau-tio̍h, hit-lâng chiū chòe góa ê lô͘-po̍k;  kî-û-ê lóng bô chōe.
<sup>11</sup> Tùi hit-tia̍p in ta̍k-lâng kóaⁿ-kín chiong pò͘-tē sià tī thô͘-kha, ta̍k-lâng tháu-khui in ê pò͘-tē.
<sup>12</sup> Koán-ke-ê chiū chhiau, tùi tōa-ê khí, kàu sòe-ê chí;  hit ê poe kéng-jiân tī Piān-ngá-bín ê pò͘-tē-lāi chhiau-tio̍h.
<sup>13</sup> In chiū thiah-li̍h in ê saⁿ, ta̍k-lâng chiong in ê mi̍h hō͘ lû chài, tò-khì siâⁿ-lāi.
<sup>14</sup> Iû-tāi kap i ê hiaⁿ-tī kàu Iok-sek ê chhù, Iok-sek iáu tī-hia, in chiū tī i ê bīn-chêng phak-lo̍h tōe.
<sup>15</sup> Iok-sek kā in kóng, Lín só͘-chòe-ê sī sím-mi̍h sū?  lín kiám m̄-chai,  chhin-chhiūⁿ góa chit-hō ê lâng ōe chiam-pok mah?
<sup>16</sup> Iû-tāi kóng, Goán tùi góa ê chú beh kóng sím-mi̍h?  iáu ū siáⁿ ōe thang kóng?  goán thái ōe ka-kī sò͘-bêng ah?  Siōng-tè í-keng cha-chhut lí ê lô͘-po̍k ê chōe-kòa, goán kap hit-ê tī i ê chhiú chhiau tio̍h poe-ê, lóng sī góa ê chú ê lô͘-po̍k.
<sup>17</sup> Iok-sek kóng, Góa toàn-toàn bô beh án-ni chòe;  Tī sím-mi̍h lâng ê chhiú chhiau tio̍h poe, hit-lâng chiū tio̍h chòe góa ê lô͘-po̍k;  lín chiah-ê thang pêng-an chiūⁿ khì lín lāu-pē hia.
<sup>18</sup> Iû-tāi óa-kūn i kóng, Góa ê chú ah, kiû lí iông-ún lí ê lô͘-po̍k kóng chi̍t-kù-ōe hō͘ góa ê chú thiaⁿ, bo̍h-tit siū-khì lí ê lô͘-po̍k;  in-ūi lí kap Hoat-ló chi̍t-iūⁿ.
<sup>19</sup> Góa ê chú bat mn̄g lí chiah ê lô͘-po̍k kóng,  Lín ū lāu-pē, ū hiaⁿ-tī bô?
<sup>20</sup> Goán kā góa ê chú kóng, Goán ū lāu-pē, í-keng nî-lāu;  iáu ū i nî-lāu só͘ siⁿ chi̍t ê soah-bé kiáⁿ;  i ê hiaⁿ í-keng sí, i ê lāu-bú kan-ta pàng i chi̍t-ê, koh i ê lāu-pē chin thiàⁿ-i.
<sup>21</sup> Lí kā lí ê lô͘-po̍k kóng, Chhōa i lo̍h-lâi góa chia, hō͘ góa chhin-ba̍k khòaⁿ-kìⁿ i.
<sup>22</sup> Goán kā góa ê chú kóng, Gín-á bōe-ōe lī-khui i ê lāu-pē;  nā lī-khui i ê lāu-pē, lāu-pē tek-khak sí.
<sup>23</sup> Lí kā lí ê lô͘-po̍k kóng, Lín ê soah-bé sió-tī nā bô kap lín saⁿ-kap lo̍h-lâi, lín chiū bōe-tit koh kìⁿ góa ê bīn.
<sup>24</sup> Goán chiūⁿ kàu lí ê lô͘-po̍k, goán lāu-pē hia, chiū chiong góa ê chú ê ōe kā i kóng.
<sup>25</sup> Goán ê lāu-pē kóng, Lín koh khì kā lán tia̍h tām-po̍h bí-niû lâi.
<sup>26</sup> Goán chiū kóng, Goán bōe-ōe lo̍h-khì;  goán ê soah-bé sió-tī nā kap goán saⁿ-kap khì, goán chiū beh lo̍h-khì;  in-ūi soah-bé sió-tī nā bô kap goán saⁿ-kap khì, goán tek-khak bōe-tit kìⁿ hit-lâng ê bīn.
<sup>27</sup> Lí ê lô͘-po̍k, góa ê lāu-pē, kā goán kóng, Lín chai góa ê bó͘ kā góa siⁿ nn̄g ê kiáⁿ;
<sup>28</sup> chi̍t-ê lī-khui góa chhut-khì, góa kóng i tek-khak sī hō͘ iá-siù thiah-chhùi;  kàu-taⁿ góa iáu m̄-bat khòaⁿ-kìⁿ;
<sup>29</sup> taⁿ lín koh chiong chit-ê chhōa-khì, lī-khui góa;  nā i tú-tio̍h hām-hāi, chiū-sī lín hō͘ góa pe̍h-thâu-mn̂g chhiⁿ-chhám lo̍h im-hú.
<sup>30</sup> Goán lāu-pē ê sìⁿ-miā kap chit ê gín-á ê sìⁿ-miā siⁿ saⁿ-liân;  taⁿ góa tò-khì lí ê lô͘-po̍k góa ê lāu-pē hia;  nā gín-á bô kap goán saⁿ-kap tī-teh, goán ê lāu-pē khòaⁿ bô gín-á, i chiū tek-khak sí,
<sup>31</sup> che chiū-sī goán hō͘ lí ê lô͘-po̍k, goán ê lāu-pē, pe̍h-thâu-mn̂g chhiⁿ-chhám lo̍h im-hú.
<sup>32</sup> In-ūi lí ê lô͘-po̍k bat tùi góa ê lāu-pē pó chit ê gín-á, kóng, Góa nā bô chhōa i tò-lâi kau lí, góa goān tī lāu-pē ê bīn-chêng it-seng tam-tng chōe.
<sup>33</sup> Taⁿ kiû lí iông-ún lí ê lô͘-po̍k tiàm-teh, thòe chit ê gín-á chòe góa ê chú ê lô͘-po̍k;  hō͘ gín-á kap i hiah ê hiaⁿ saⁿ-kap chiūⁿ-khì.
<sup>34</sup> Nā gín-á bô kap góa saⁿ-kap khì, góa thái-thó ōe chiūⁿ-khì kìⁿ góa ê lāu-pē ah?  kiaⁿ-liáu góa khòaⁿ-kìⁿ goán lāu-pē só͘ tú-tio̍h ê chai-ē.

</p></div></div><div class="p_outer"><div class="p_left"> <div class="chap">=== 創世記 · 第 45 章 ===</div><p>
<sup>1</sup> 約瑟tī hiah-ê khiā伊身邊ê人ê面前忍bōe-tiâu；就hoah講，眾人tio̍h離開我出去。約瑟將伊本身hō͘兄弟認得ê時，無一人khiā tī伊ê面前。
<sup>2</sup> 伊就出聲大哭；埃及人聽見，法老ê家亦聽見。
<sup>3</sup> 約瑟kā伊ê兄弟講，我是約瑟，我ê老父iáu tī-teh mah？伊ê兄弟bōe能應，因為tī伊ê面前lóng驚惶。
<sup>4</sup> 約瑟koh kā伊ê兄弟講，請行óa來。In就óa來。伊講，我是lín ê小弟約瑟，就是lín所賣到埃及ê。
<sup>5</sup> Taⁿ m̄免因為賣我到chia來憂悶，來家己怨恨；這是上帝差我事先lín來，因為beh保全性命。
<sup>6</sup> Taⁿ tī chit所在ê飢荒已經兩年，iáu有五年，無thang種作，無thang收成。
<sup>7</sup> 上帝差我事先lín來，為tio̍h beh kā lín留chhun ê種族tī世上；koh beh行伊大ê拯救，保全lín ê活命。
<sup>8</sup> Án-ni看起來，差我到chia ê，m̄是lín，就是上帝；伊koh hō͘我親像法老ê父，做伊全家ê主，kap管理埃及全地。
<sup>9</sup> Lín tio̍h趕緊上去我ê老父hia，kā伊講，你ê kiáⁿ約瑟án-ni講，上帝hō͘我做全埃及ê主，請落來我chia，m̄-thang延chhiân。
<sup>10</sup> 你kap你ê kiáⁿ你ê孫，kap牛群羊群，以及一切所有ê，lóng thang來tiàm-tī Ko-san ê地，kap我相近。
<sup>11</sup> 我beh tī-hia奉承你；因為iáu有五年ê飢荒，免得你，kap你ê家眷，kap一切所有ê落薄。
<sup>12</sup> 何況lín ê目睭kap我ê小弟便雅憫ê目睭lóng看見我kap lín親嘴對lín講話。
<sup>13</sup> Lín也tio̍h將我tī埃及一切ê榮光kap lín所看見ê事，lóng kā我ê老父講；koh tio̍h趕緊將我ê老父搬來我chia。
<sup>14</sup> Tùi án-ni，約瑟仆tī伊ê小弟便雅憫ê頷頸啼哭；便雅憫也tī伊ê頷頸啼哭。
<sup>15</sup> 伊koh kap眾兄弟chim嘴，抱in啼哭；後來伊ê兄弟就kap伊講話。
<sup>16</sup> Chit-ê風聲傳到法老ê宮內，講，約瑟ê兄弟來lah。法老kap伊ê人臣lóng歡喜。
<sup>17</sup> 法老kā約瑟講，你tio̍h kā你ê兄弟講，Lín tio̍h án-ni行；將物hō͘ cheng-siⁿ載；起身去迦南地；
<sup>18</sup> 將lín ê老父，kap lín ê家眷，lóng搬來我chia；我beh將埃及地ê好物hō͘ lín，lín亦thang食chit所在ê山珍海味。
<sup>19</sup> Taⁿ我命令你，lín tio̍h án-ni做；tùi埃及地帶車去，將lín ê gín-á，kap bó͘，kap lín ê老父，lóng搬來。
<sup>20</sup> M̄-thang看重lín家內ê物，因為埃及全地ê好物，lóng是lín ê。
<sup>21</sup> 以色列ê眾kiáⁿ就án-ni行。約瑟照法老ê命令hō͘ in車，kap路中tio̍h用ê食物；
<sup>22</sup> koh hō͘ in一人一套衣服；獨獨hō͘便雅憫銀三百，衣服五套。
<sup>23</sup> 送in老父ê物，記tī下底；驢káng十隻，載埃及ê好物；驢母十隻，載五穀kap餅kap菜，hō͘ in老父路裡thang用。
<sup>24</sup> 約瑟就差伊ê兄弟tò去，in就起身；koh kā in講，Lín m̄-thang tī路裡冤家。
<sup>25</sup> In tùi埃及上去，來到迦南地，in老父雅各hia。
<sup>26</sup> Kā伊講，約瑟iáu tī-teh，koh管理埃及全地。雅各心暈去，因為m̄信in ê話。
<sup>27</sup> In就將約瑟對in所講ê話，lóng kā伊講；伊koh看見約瑟所差來beh載伊ê車，in老父雅各ê心活起來。
<sup>28</sup> 以色列講，好lah；我ê kiáⁿ約瑟iáu tī-teh，thàn我iáu未死，我beh去看伊。

</p></div><div class="p_right"><div class="chap">=== 創世記 · 第 45 章 ===</div><p>
<sup>1</sup> Iok-sek tī hiah-ê khiā i sin-piⁿ ê lâng ê bīn-chêng lún-bōe-tiâu;  chiū hoah kóng, Chèng-lâng tio̍h lī-khui góa chhut-khì.  Iok-sek chiong i pún-sin hō͘ hiaⁿ-tī jīn-tit ê sî, bô chi̍t-lâng khiā tī i ê bīn-chêng.
<sup>2</sup> I chiū chhut-siaⁿ tōa-khàu;  Ai-ki̍p lâng thiaⁿ-kìⁿ, Hoat-ló ê ke ia̍h thiaⁿ-kìⁿ.
<sup>3</sup> Iok-sek kā i ê hiaⁿ-tī kóng, Góa sī Iok-sek, góa ê lāu-pē iáu tī-teh mah?  I ê hiaⁿ-tī bōe-ōe ìn, in-ūi tī i ê bīn-chêng lóng kiaⁿ-hiâⁿ.
<sup>4</sup> Iok-sek koh kā i ê hiaⁿ-tī kóng, Chhiáⁿ kiâⁿ-óa-lâi.  In chiū óa-lâi.  I kóng, Góa sī lín ê sió-tī Iok-sek, chiū-sī lín só͘ bōe kàu Ai-ki̍p-ê.
<sup>5</sup> Taⁿ m̄-bián in-ūi bōe góa kàu chia lâi iu-būn, lâi ka-kī oàn-hūn;  che sī Siōng-tè chhe góa tāi-seng lín lâi, in-ūi beh pó-choân sìⁿ-miā.
<sup>6</sup> Taⁿ tī chit só͘-chāi ê ki-hng í-keng nn̄g-nî, iáu ū gō͘-nî, bô thang chèng-choh, bô thang siu-sêng.
<sup>7</sup> Siōng-tè chhe góa tāi-seng lín lâi, ūi-tio̍h beh kā lín lâu chhun ê chéng-cho̍k tī sè-chiūⁿ;  koh beh kiâⁿ I tōa ê chín-kiù, pó-choân lín ê oa̍h-miā.
<sup>8</sup> Án-ni khòaⁿ-khí-lâi, chhe góa kàu chia ê, m̄-sī lín, chiū-sī Siōng-tè;  I koh hō͘ góa chhin-chhiūⁿ Hoat-ló ê pē, chòe i choân-ke ê chú, kap koán-lí Ai-ki̍p choân-tōe.
<sup>9</sup> Lín tio̍h kóaⁿ-kín chiūⁿ-khì góa ê lāu-pē hia, kā i kóng, Lí ê kiáⁿ Iok-sek án-ni kóng, Siōng-tè hō͘ góa chòe choân Ai-ki̍p ê chú, chhiáⁿ lo̍h-lâi góa chia, m̄-thang iân-chhiân.
<sup>10</sup> Lí kap lí ê kiáⁿ lí ê sun, kap gû-kûn iûⁿ-kûn, í-ki̍p it-chhè só͘-ū-ê, lóng thang lâi tiàm tī Ko-san ê tōe, kap góa saⁿ-kūn.
<sup>11</sup> Góa beh tī-hia hōng-sêng lí;  in-ūi iáu ū gō͘ nî ê ki-hng, bián-tit lí, kap lí ê ke-koàn, kap it-chhè só͘-ū-ê lo̍h-po̍h.
<sup>12</sup> Hô-hòng lín ê ba̍k-chiu kap góa ê sió-tī Piān-ngá-bín ê ba̍k-chiu lóng khòaⁿ-kìⁿ góa kap lín chhin-chhùi tùi lín kóng-ōe.
<sup>13</sup> Lín iā tio̍h chiong góa tī Ai-ki̍p it-chhè ê êng-kng kap lín só͘ khòaⁿ-kìⁿ ê sū, lóng kā góa ê lāu-pē kóng;  koh tio̍h kóaⁿ-kín chiong góa ê lāu-pē poaⁿ-lâi góa chia.
<sup>14</sup> Tùi án-ni Iok-sek phak tī i ê sió-tī Piān-ngá-bín ê ām-kún thî-khàu;  Piān-ngá-bín iā tī i ê ām-kún thî-khàu.
<sup>15</sup> I koh kap chèng hiaⁿ-tī chim-chhùi, phō-in thî-khàu;  āu-lâi i ê hiaⁿ-tī chiū kap i kóng-ōe.
<sup>16</sup> Chit ê hong-siaⁿ thoân kàu Hoat-ló ê keng-lāi, kóng, Iok-sek ê hiaⁿ-tī lâi lah.  Hoat-ló kap i ê jîn-sîn lóng hoaⁿ-hí.
<sup>17</sup> Hoat-ló kā Iok-sek kóng, Lí tio̍h kā lí ê hiaⁿ-tī kóng, Lín tio̍h án-ni kiâⁿ;  chiong mi̍h hō͘ cheng-siⁿ chài;  khí-sin khì Ka-lâm tōe;
<sup>18</sup> chiong lín ê lāu-pē, kap lín ê ke-koàn, lóng poaⁿ-lâi góa chia;  góa beh chiong Ai-ki̍p tōe ê hó-mi̍h hō͘ lín, lín ia̍h thang chia̍h chit só͘-chāi ê san-tin hái-bī.
<sup>19</sup> Taⁿ góa bēng-lēng lí, lín tio̍h án-ni chòe;  tùi Ai-ki̍p tōe tòa chhia khì, chiong lín ê gín-á, kap bó͘, kap lín ê lāu-pē, lóng poaⁿ-lâi.
<sup>20</sup> M̄-thang khòaⁿ-tāng lín ke-lāi ê mi̍h, in-ūi Ai-ki̍p choân-tōe ê hó-mi̍h, lóng sī lín ê.
<sup>21</sup> Í-sek-lia̍t ê chèng-kiáⁿ chiū án-ni kiâⁿ.  Iok-sek chiàu Hoat-ló ê bēng-lēng hō͘ in chhia, kap lō͘-tiong tio̍h ēng ê chia̍h-mi̍h;
<sup>22</sup> koh hō͘ in chi̍t-lâng chi̍t-thò i-ho̍k;  to̍k-to̍k hō͘ Piān-ngá-bín gûn saⁿ-pah, i-ho̍k gō͘-thò.
<sup>23</sup> Sàng in lāu-pē ê mi̍h, kì tī ē-tóe;  lû-káng cha̍p-chiah, chài Ai-ki̍p ê hó-mi̍h;  lû-bú cha̍p-chiah, chài gō͘-kak kap piáⁿ kap chhài, hō͘ in lāu-pē lō͘-ni̍h thang ēng.
<sup>24</sup> Iok-sek chiū chhe i ê hiaⁿ-tī tò-khì, in chiū khí-sin;  koh kā in kóng, Lín m̄-thang tī lō͘-ni̍h oan-ke.
<sup>25</sup> In tùi Ai-ki̍p chiūⁿ-khì, lâi kàu Ka-lâm tōe, in lāu-pē Ngá-kok hia.
<sup>26</sup> Kā i kóng, Iok-sek iáu tī-teh, koh koán-lí Ai-ki̍p choân-tōe.  Ngá-kok sim hūn-khì, in-ūi m̄ sìn in ê ōe.
<sup>27</sup> In chiū chiong Iok-sek tùi in só͘ kóng ê ōe, lóng kā i kóng;  i koh khòaⁿ-kìⁿ Iok-sek só͘ chhe-lâi beh chài i ê chhia, in lāu-pē Ngá-kok ê sim oa̍h-khí-lâi.
<sup>28</sup> Í-sek-lia̍t kóng, Hó lah;  góa ê kiáⁿ Iok-sek iáu tī-teh, thàn góa iáu-bē sí, góa beh khì khòaⁿ-i.

</p></div></div><div class="p_outer"><div class="p_left"> <div class="chap">=== 創世記 · 第 46 章 ===</div><p>
<sup>1</sup> 以色列帶一切所有ê，起身來到別士巴；就獻祭hō͘伊ê老父以撒ê上帝。
<sup>2</sup> 暝時上帝tī異象ê中間kā以色列講，雅各ah，雅各ah。伊講，我tī-chia。
<sup>3</sup> 上帝講，我是上帝，就是你ê老父ê上帝；你落去埃及m̄-sái驚；因為我beh hō͘你tī-hia成做大國。
<sup>4</sup> 我beh kap你相kap落去埃及，我亦的確chhōa你起來；約瑟beh手hōaⁿ你ê目睭，hō͘你khoeh。
<sup>5</sup> 雅各就tùi別士巴起身；以色列hiah-ê kiáⁿ，hō͘ in ê老父雅各，kap in ê kiáⁿ兒，in ê bó͘，lóng坐tī法老所差來beh載伊ê車。
<sup>6</sup> 雅各kap伊一切ê kiaⁿ孫，帶in ê cheng-siⁿ，以及tī迦南地所得tio̍h ê貨財，lóng到埃及。
<sup>7</sup> 雅各帶伊ê kiáⁿ、孫、cha-bó͘-kiáⁿ，cha-bó͘孫，kap伊一切ê後裔，lóng到埃及。
<sup>8</sup> 以色列人到埃及ê，雅各kap伊ê kiáⁿ，in ê名記tī下底。雅各ê大kiáⁿ Liû-piān。
<sup>9</sup> Liû-piān ê kiáⁿ；Hap-lo̍k、Hoat-lō͘、Hi-su-lûn、Ka-bí。
<sup>10</sup> 西門ê kiáⁿ；Iâ-bó͘-lī、Ngá-bín、O-hat、Ngá-kun、Só-hat；iáu有迦南地ê婦人人ê kiáⁿ掃羅。
<sup>11</sup> 利未ê kiáⁿ；Kek-sūn、Kho-hat、Bí-la̍h-lī。
<sup>12</sup> 猶大ê kiáⁿ；Jíⁿ、Gô-lâm、Sī-la̍h、Hoat-le̍k-su、謝拉；獨獨Jíⁿ kap Gô-lâm死tī迦南地。Hoat-le̍k-su ê kiáⁿ；Hi-su-lûn、Hap-bó͘-le̍k。
<sup>13</sup> Í-sat-ka ê kiáⁿ；Tô-la̍h、Phó͘-óa、約伯、Sin-lûn。
<sup>14</sup> Se-pò͘-lûn ê kiáⁿ；Se-lia̍t、Í-lûn、Ngá-lī。
<sup>15</sup> Chiah-ê是利亞tī Pa-tàn-a-lân kā雅各所生ê kiáⁿ；koh有伊ê cha-bó͘-kiáⁿ Tí-ná；kiaⁿ孫男女共三十三人。
<sup>16</sup> Ka-tek ê kiáⁿ；Sé-hui-ûn、Hap-ki、Su-nî、Í-su-pún、Í-lī、A-lô-tí、A-lia̍t-lī。
<sup>17</sup> A-siat ê kiáⁿ；Im-ná、Ek-si-óa、Ek-si-úi、Pí-lī-a；koh in ê小妹Se-la̍h。Pí-lī-a ê kiáⁿ；Hi-piat、Má-kiat。
<sup>18</sup> 這是拉班hō͘伊ê cha-bó͘-kiáⁿ利亞ê女婢Sek-phàⁿ所生ê kiaⁿ孫；就是伊kā雅各生ê；共十六人。
<sup>19</sup> 雅各ê bó͘拉結ê kiáⁿ；約瑟kap便雅憫。
<sup>20</sup> 約瑟tī埃及地生Má-ná-se kap Í-hoat-liân；就是An城ê祭司，Pho-thê-hui-la̍h ê cha-bó͘-kiáⁿ，A-se-la̍p，kā約瑟生ê。
<sup>21</sup> 便雅憫ê kiáⁿ；Pí-la̍h、Pí-kiat、A-si̍t-pia̍t、Ki-la̍h、Nái-bān、Í-hi、Lô-si̍t、Bó͘-pêng、Hō͘-pêng、A-le̍k；
<sup>22</sup> 這是拉結kā雅各所生ê kiaⁿ孫，共十四人。
<sup>23</sup> Tàn ê kiáⁿ，Hō͘-sin。
<sup>24</sup> Ná-hut-tha-lī ê kiáⁿ；Ngá-siat、Ko͘-nî、Iâ-sek，Sī-léng；
<sup>25</sup> 這是拉班hō͘伊ê cha-bó͘-kiáⁿ拉結ê女婢Phek-la̍h所生ê kiaⁿ孫，就是伊kā雅各所生ê；共七人。
<sup>26</sup> Hiah-ê kap雅各相kap到埃及ê，除伊ê新婦以外，見若tùi伊身軀所出ê，共六十六人。
<sup>27</sup> Koh有約瑟tī埃及所生ê kiáⁿ，兩個；雅各ê家來到埃及ê共七十人。
<sup>28</sup> 雅各差猶大做頭去見約瑟，thang chhōa in去Ko-san；in就到Ko-san ê地。
<sup>29</sup> 約瑟備辦伊ê車；去Ko-san，迎接伊ê老父以色列；到見tio̍h面，就仆tī老父ê頷頸，tī頷頸裡哭久久。
<sup>30</sup> 以色列kā約瑟講，我見tio̍h你ê面，知你iáu活teh，我taⁿ死亦甘心。
<sup>31</sup> 約瑟kā伊ê兄弟kap老父ê家講，我beh上去通知法老，kā伊講，我ê兄弟kap我ê老父ê家，前tī迦南地ê，Taⁿ lóng來到我chia。
<sup>32</sup> In是牧者，因為in是飼cheng-sin ê人；in將羊群、牛群，kap一切所有ê lóng帶來。
<sup>33</sup> 法老召lín ê時，若問lín講，Lín做甚麼頭路？
<sup>34</sup> lín tio̍h講，你ê奴僕，tùi少年到taⁿ，阮連阮ê祖公lóng是teh飼cheng-siⁿ；án-ni lín thang來khiā tī Ko-san ê地；因為見若飼cheng-siⁿ ê，lóng是埃及人所厭賤。

</p></div><div class="p_right"><div class="chap">=== 創世記 · 第 46 章 ===</div><p>
<sup>1</sup> Í-sek-lia̍t tòa it-chhè só͘-ū-ê, khí-sin lâi kàu Pia̍t-sī-pa;  chiū hiàn-chè hō͘ i ê lāu-pē Í-sat ê Siōng-tè.
<sup>2</sup> Mî-sî Siōng-tè tī īⁿ-siōng ê tiong-kan kā Í-sek-lia̍t kóng, Ngá-kok ah, Ngá-kok ah.  I kóng, Góa tī-chia.
<sup>3</sup> Siōng-tè kóng, Góa sī Siōng-tè, chiū-sī lí ê lāu-pē ê Siōng-tè;  lí lo̍h-khì Ai-ki̍p m̄-sái kiaⁿ;  in-ūi Góa beh hō͘ lí tī-hia chiâⁿ-chòe tōa-kok.
<sup>4</sup> Góa beh kap lí saⁿ-kap lo̍h-khì Ai-ki̍p, Góa ia̍h tek-khak chhōa lí khí-lâi;  Iok-sek beh chhiú hōaⁿ lí ê ba̍k-chiu, hō͘ lí khoeh.
<sup>5</sup> Ngá-kok chiū tùi Pia̍t-sī-pa khí-sin;  Í-sek-lia̍t hiah ê kiáⁿ, hō͘ in ê lāu-pē Ngá-kok, kap in ê kiáⁿ-jî, in ê bó͘, lóng chē tī Hoat-ló só͘ chhe-lâi beh chài i ê chhia.
<sup>6</sup> Ngá-kok kap i it-chhè ê kiáⁿ-sun, tòa in ê cheng-siⁿ, í-ki̍p tī Ka-lâm tōe só͘ tit-tio̍h ê hè-châi, lóng kàu Ai-ki̍p.
<sup>7</sup> Ngá-kok tòa i ê kiáⁿ, sun, cha-bó͘-kiáⁿ, cha-bó͘-sun, kap i it-chhè ê hō͘-è, lóng kàu Ai-ki̍p.
<sup>8</sup> Í-sek-lia̍t lâng kàu Ai-ki̍p-ê, Ngá-kok kap i ê kiáⁿ, in ê miâ kì tī ē-tóe.  Ngá-kok ê tōa-kiáⁿ Liû-piān.
<sup>9</sup> Liû-piān ê kiáⁿ; Hap-lo̍k, Hoat-lō͘, Hi-su-lûn, Ka-bí.
<sup>10</sup> Se-biān ê kiáⁿ;  Iâ-bó͘-lī, Ngá-bín, O-hat, Ngá-kun, Só-hat;  iáu ū Ka-lâm tōe ê hū-jîn-lâng ê kiáⁿ Sò-lô.
<sup>11</sup> Lī-bī ê kiáⁿ;  Kek-sūn, Kho-hat, Bí-la̍h-lī.
<sup>12</sup> Iû-tāi ê kiáⁿ; Jíⁿ, Gô-lâm, Sī-la̍h, Hoat-le̍k-su, Siā-la̍h;  to̍k-to̍k Jíⁿ kap Gô-lâm sí tī Ka-lâm tōe.  Hoat-le̍k-su ê kiáⁿ;  Hi-su-lûn, Hap-bó͘-le̍k.
<sup>13</sup> Í-sat-ka ê kiáⁿ; Tô-la̍h, Phó͘-óa, Iok-pek, Sin-lûn.
<sup>14</sup> Se-pò͘-lûn ê kiáⁿ; Se-lia̍t, Í-lûn, Ngá-lī.
<sup>15</sup> Chiah-ê sī Lī-a tī Pa-tàn-a-lân kā Ngá-kok só͘ siⁿ ê kiáⁿ;  koh ū i ê cha-bó͘-kiáⁿ Tí-ná;  kiáⁿ-sun lâm-lú kiōng saⁿ-cha̍p-saⁿ lâng.
<sup>16</sup> Ka-tek ê kiáⁿ; Sé-hui-ûn, Hap-ki, Su-nî, Í-su-pún, Í-lī, A-lô-tí, A-lia̍t-lī.
<sup>17</sup> A-siat ê kiáⁿ;  Im-ná, Ek-si-óa, Ek-si-úi, Pí-lī-a;  koh in ê sió-bē Se-la̍h.  Pí-lī-a ê kiáⁿ; Hi-piat, Má-kiat.
<sup>18</sup> Che sī La̍h-pan hō͘ i ê cha-bó͘-kiáⁿ Lī-a ê lú-pī Sek-phàⁿ só͘ siⁿ ê kiáⁿ-sun;  chiū-sī i kā Ngá-kok siⁿ-ê; kiōng cha̍p-la̍k lâng.
<sup>19</sup> Ngá-kok ê bó͘ La̍h-kiat ê kiáⁿ; Iok-sek kap Piān-ngá-bín.
<sup>20</sup> Iok-sek tī Ai-ki̍p tōe siⁿ Má-ná-se kap Í-hoat-liân;  chiū-sī An-siâⁿ ê chè-si, Pho-thê-hui-la̍h ê cha-bó͘-kiáⁿ, A-se-la̍p, kā Iok-sek siⁿ-ê.
<sup>21</sup> Piān-ngá-bín ê kiáⁿ; Pí-la̍h, Pí-kiat, A-si̍t-pia̍t, Ki-la̍h, Nái-bān, Í-hi, Lô-si̍t, Bó͘-pêng, Hō͘-pêng, A-le̍k;
<sup>22</sup> che sī La̍h-kiat kā Ngá-kok só͘ siⁿ ê kiáⁿ-sun, kiōng cha̍p-sì lâng.
<sup>23</sup> Tàn ê kiáⁿ, Hō͘-sin.
<sup>24</sup> Ná-hut-tha-lī ê kiáⁿ; Ngá-siat, Ko͘-nî, Iâ-sek, Sī-léng;
<sup>25</sup> che sī La̍h-pan hō͘ i ê cha-bó͘-kiáⁿ La̍h-kiat ê lú-pī Phek-la̍h só͘ siⁿ ê kiáⁿ-sun, chiū-sī i kā Ngá-kok só͘ siⁿ-ê;  kiōng chhit lâng.
<sup>26</sup> Hiah-ê kap Ngá-kok saⁿ-kap kàu Ai-ki̍p-ê, tû i ê sim-pū í-gōa, kìⁿ-nā tùi i sin-khu só͘ chhut-ê, kiōng la̍k-cha̍p-la̍k lâng.
<sup>27</sup> Koh ū Iok-sek tī Ai-ki̍p só͘ siⁿ ê kiáⁿ, nn̄g-ê;  Ngá-kok ê ke lâi kàu Ai-ki̍p-ê kiōng chhit-cha̍p lâng.
<sup>28</sup> Ngá-kok chhe Iû-tāi chòe-thâu khì kìⁿ Iok-sek, thang chhōa in khì Ko-san;  in chiū kàu Ko-san ê tōe.
<sup>29</sup> Iok-sek pī-pān i ê chhia;  khì Ko-san, ngiâ-chih i ê lāu-pē Í-sek-lia̍t;  kàu kìⁿ-tio̍h bīn, chiū phak tī lāu-pē ê ām-kún, tī ām-kún-ni̍h khàu kú-kú.
<sup>30</sup> Í-sek-lia̍t kā Iok-sek kóng, Góa kìⁿ-tio̍h lí ê bīn, chai lí iáu oa̍h-teh, góa taⁿ sí ia̍h kam-sim.
<sup>31</sup> Iok-sek kā i ê hiaⁿ-tī kap lāu-pē ê ke kóng, Góa beh chiūⁿ-khì thong-ti Hoat-ló, kā i kóng, Góa ê hiaⁿ-tī kap góa ê lāu-pē ê ke, chêng tī Ka-lâm tōe-ê, taⁿ lóng lâi kàu góa chia.
<sup>32</sup> In sī bo̍k-chiá, in-ūi in sī chhī cheng-siⁿ ê lâng;  in chiong iûⁿ-kûn, gû-kûn, kap it-chhè só͘-ū-ê lóng tòa-lâi.
<sup>33</sup> Hoat-ló tiàu lín ê sî, nā mn̄g lín kóng, Lín chòe sím-mi̍h thâu-lō͘?
<sup>34</sup> lín tio̍h kóng, Lí ê lô͘-po̍k, tùi siàu-liân kàu-taⁿ, goán liân goán ê chó͘-kong lóng sī teh chhī cheng-siⁿ;  án-ni lín thang lâi khiā tī Ko-san ê tōe;  in-ūi kìⁿ-nā chhī cheng-siⁿ-ê, lóng sī Ai-ki̍p lâng só͘ iàm-chiān.

</p></div></div><div class="p_outer"><div class="p_left"> <div class="chap">=== 創世記 · 第 47 章 ===</div><p>
<sup>1</sup> 約瑟入去kā法老講，我ê老父kap我ê兄弟帶in ê羊群、牛群，kap一切所有ê，tùi迦南地來；taⁿ tī Ko-san ê地。
<sup>2</sup> 約瑟tùi伊ê兄弟ê中間揀五人，chhōa in去見法老。
<sup>3</sup> 法老問約瑟ê兄弟講，Lín做甚麼頭路？In kā法老講，你ê奴僕本身，kap阮ê祖公，lóng是顧羊ê人。
<sup>4</sup> In koh kā法老講，迦南地飢荒真傷重，奴僕ê羊群無草thang食；所以阮來，是beh寄腳tī-chia；taⁿ求你容允你ê奴僕tiàm-tī Ko-san地。
<sup>5</sup> 法老kā約瑟講，你ê老父kap你ê兄弟來到你chia；
<sup>6</sup> 埃及地lóng tī你ê面前；hō͘你ê老父kap你ê兄弟tòa tī國內第一好ê地；in thang tòa tī Ko-san ê地；你若知in中間khah有本事ê人，就派in管顧我ê cheng-siⁿ。
<sup>7</sup> 約瑟chhōa伊ê老父雅各入去khiā tī法老ê面前；雅各就kā法老祝福。
<sup>8</sup> 法老問雅各講，你一生ê年日是jōa chōe ah？
<sup>9</sup> 雅各kā法老講，我寄腳tī世間ê年日是一百三十歲。我一生ê年日亦少，亦艱苦，m̄值tio̍h我ê列祖寄腳tī世間ê年日。
<sup>10</sup> 雅各koh kā法老祝福；就tùi法老ê面前出去。
<sup>11</sup> 約瑟照法老ê命令，將埃及國第一好ê地，就是Lân-sek ê地，hō͘伊ê老父kap伊兄弟khiā起，做產業。
<sup>12</sup> 約瑟用米糧奉承伊ê老父，kap伊ê兄弟，kap伊ê老父全家；lóng照in ê人額來供給in。
<sup>13</sup> 飢荒真傷重，全地lóng無米糧；甚至埃及地kap迦南地ê人，因為飢荒ê緣故，餓到暈去。
<sup>14</sup> 約瑟聚集埃及地kap迦南地所有ê銀，就是in tia̍h米糧ê銀；約瑟就將hiah-ê銀帶到法老ê宮。
<sup>15</sup> 埃及地kap迦南地ê銀lóng用了；埃及眾人lóng來見約瑟講，阮ê銀lóng用了lah，求你hō͘阮米糧；阮啥事tio̍h死tī你ê面前？
<sup>16</sup> 約瑟講，若是銀用了，lín ê cheng-siⁿ thang牽來；我為tio̍h lín ê cheng-siⁿ beh hō͘ lín米糧。
<sup>17</sup> In就將cheng-siⁿ趕到約瑟hia；約瑟就用米糧換in ê馬、羊群、牛群，kap驢；hit年為tio̍h換in一切ê cheng-siⁿ，就用米糧養飼in。
<sup>18</sup> Hit年已經過；第二年，in koh來見約瑟，kā伊講，阮bōe瞞得我ê主，阮ê銀lóng用了，cheng-siⁿ亦lóng歸tī我ê主，阮tī我ê主ê面前，除阮ê身體kap阮ê田地以外，無chhun一項。
<sup>19</sup> 阮啥事人死，地拋荒，tī你ê目睭前ah？求你用米糧買阮kap阮ê地；阮kap阮ê地做法老ê路用；koh用種子hō͘阮，hō͘阮得tio̍h活，免死，土地亦免拋荒。
<sup>20</sup> Tùi án-ni，約瑟為法老買埃及所有ê地；埃及人因為hō͘飢荒所逼，ta̍k人lóng賣伊ê田地；hiah-ê地就lóng歸tī法老。
<sup>21</sup> 約瑟照chiah-ê城邑遷徙埃及ê百姓tùi埃及chit-pêng到tī hit-pêng。
<sup>22</sup> 獨獨祭司ê地法老無買伊；因為祭司有tùi法老得tio̍h定tio̍h ê糧；in食法老所hō͘ in ê糧；所以in無賣in ê地。
<sup>23</sup> 約瑟kā百姓講，我今á日為法老買lín kap lín ê地；看ah，tī-chia有種子hō͘ lín，lín thang去作田；
<sup>24</sup> 到收成ê時，lín tio̍h將五份一納hō͘法老；四份歸lín，做田裡ê種子，亦做lín kap lín家內人ê食物，以及lín ê gín-á ê食物。
<sup>25</sup> In講，你有救阮ê性命；願阮tī我ê主ê面前得tio̍h恩典，阮beh做法老ê奴僕。
<sup>26</sup> Án-ni約瑟為埃及ê地，設立定tio̍h ê例，到tī今á日；法老得tio̍h五份ê一份；獨獨祭司ê地無歸法老。
<sup>27</sup> 以色列人khiā起埃及國，Ko-san ê地，in tī-hia建置產業，koh生湠極其chōe。
<sup>28</sup> 雅各tiàm-tī埃及地十七年。雅各一生ê年日是一百四十七歲。
<sup>29</sup> 以色列死ê日近lah；伊就叫伊ê kiáⁿ約瑟來，kā伊講，我若tī你ê面前得tio̍h恩典，請你下手tī我ê大腿下，用慈愛kap誠實款待我；m̄-thang埋葬我tī埃及。
<sup>30</sup> 我kap我ê父公同睏ê時，你tio̍h將我帶出埃及，埋葬tī in埋葬ê地。約瑟講，我beh照你ê話來行。
<sup>31</sup> 雅各講，你tio̍h對我chiù-chōa；伊就對伊chiù-chōa。Tùi án-ni，以色列óa床頭敬拜上帝。

</p></div><div class="p_right"><div class="chap">=== 創世記 · 第 47 章 ===</div><p>
<sup>1</sup> Iok-sek ji̍p-khì kā Hoat-ló kóng, Góa ê lāu-pē kap góa ê hiaⁿ-tī tòa in ê iûⁿ-kûn, gû-kûn, kap it-chhè só͘-ū-ê, tùi Ka-lâm tōe lâi;  taⁿ tī Ko-san ê tōe.
<sup>2</sup> Iok-sek tùi i ê hiaⁿ-tī ê tiong-kan kéng gō͘ lâng, chhōa in khì kìⁿ Hoat-ló.
<sup>3</sup> Hoat-ló mn̄g Iok-sek ê hiaⁿ-tī kóng, Lín chòe sím-mi̍h thâu-lō͘?  In kā Hoat-ló kóng, Lí ê lô͘-po̍k pún-sin, kap goán ê chó͘-kong, lóng sī kò͘-iûⁿ ê lâng.
<sup>4</sup> In koh kā Hoat-ló kóng, Ka-lâm tōe ki-hng chin siong-tiōng, lô͘-po̍k ê iûⁿ-kûn bô chháu thang chia̍h;  só͘-í goán lâi, sī beh kià-kha tī-chia;  taⁿ kiû lí iông-ún lí ê lô͘-po̍k tiàm tī Ko-san tōe.
<sup>5</sup> Hoat-ló kā Iok-sek kóng, Lí ê lāu-pē kap lí ê hiaⁿ-tī lâi kàu lí chia;
<sup>6</sup> Ai-ki̍p tōe lóng tī lí ê bīn-chêng;  hō͘ lí ê lāu-pē kap lí ê hiaⁿ-tī tòa tī kok-lāi tē it hó ê tōe;  in thang tòa tī Ko-san ê tōe;  lí nā chai in tiong-kan khah ū pún-sū ê lâng, chiū phài in koán-kò͘ góa ê cheng-siⁿ.
<sup>7</sup> Iok-sek chhōa i ê lāu-pē Ngá-kok ji̍p-khì khiā tī Hoat-ló ê bīn-chêng;  Ngá-kok chiū kā Hoat-ló chiok-hok.
<sup>8</sup> Hoat-ló mn̄g Ngá-kok kóng, Lí it-seng ê nî-ji̍t sī jōa chōe ah?
<sup>9</sup> Ngá-kok kā Hoat-ló kóng, góa kià-kha tī sè-kan ê nî-ji̍t sī chi̍t-pah saⁿ-cha̍p hè.  Góa it-seng ê nî-ji̍t ia̍h chió, ia̍h kan-khó͘, m̄-ta̍t-tio̍h góa ê lia̍t-chó͘ kià-kha tī sè-kan ê nî-ji̍t.
<sup>10</sup> Ngá-kok koh kā Hoat-ló chiok-hok;  chiū tùi Hoat-ló ê bīn-chêng chhut-khì.
<sup>11</sup> Iok-sek chiàu Hoat-ló ê bēng-lēng, chiong Ai-ki̍p kok tē-it hó ê tōe, chiū-sī Lân-sek ê tōe, hō͘ i ê lāu-pē kap i hiaⁿ-tī khiā-khí, chòe sán-gia̍p.
<sup>12</sup> Iok-sek ēng bí-niû hōng-sêng i ê lāu-pē, kap i ê hiaⁿ-tī, kap i ê lāu-pē choân-ke;  lóng chiàu in ê lâng-gia̍h lâi kiong-kip in.
<sup>13</sup> Ki-hng chin siong-tiōng, choân-tōe lóng bô bí-niû;  sīm-chì Ai-ki̍p tōe kap Ka-lâm tōe ê lâng, in-ūi ki-hng ê iân-kò͘, gō kàu hūn-khì.
<sup>14</sup> Iok-sek chū-chi̍p Ai-ki̍p tōe kap Ka-lâm tōe só͘ ū ê gûn, chiū-sī in tia̍h bí-niû ê gûn;  Iok-sek chiū chiong hiah ê gûn tòa kàu Hoat-ló ê keng.
<sup>15</sup> Ai-ki̍p tōe kap Ka-lâm tōe ê gûn lóng ēng-liáu;  Ai-ki̍p chèng-lâng lóng lâi kìⁿ Iok-sek kóng, Goán ê gûn lóng ēng-liáu lah,  kiû lí hō͘ goán bí-niû;  goán siáⁿ-sū tio̍h sí tī lí ê bīn-chêng?
<sup>16</sup> Iok-sek kóng, Nā sī gûn ēng-liáu, lín ê cheng-siⁿ thang khan-lâi;  góa ūi-tio̍h lín ê cheng-siⁿ beh hō͘ lín bí-niû.
<sup>17</sup> In chiū chiong cheng-siⁿ kóaⁿ kàu Iok-sek hia;  Iok-sek chiū ēng bí-niû ōaⁿ in ê bé, iûⁿ-kûn, gû-kûn, kap lû;  hit-nî ūi-tio̍h ōaⁿ in it-chhè ê cheng-siⁿ, chiū ēng bí-niû iúⁿ-chhī in.
<sup>18</sup> Hit-nî í-keng kè;  tē-jī nî, in koh lâi kìⁿ Iok-sek, kā i kóng, Goán bōe môa-tit góa ê chú, goán ê gûn lóng ēng-liáu, cheng-siⁿ ia̍h lóng kui tī góa ê chú, goán tī góa ê chú ê bīn-chêng, tû goán ê sin-thé kap goán ê chhân-tōe í-gōa, bô chhun chi̍t-hāng.
<sup>19</sup> goán siáⁿ-sū lâng sí, tōe pha-hng, tī lí ê ba̍k-chiu-chêng ah?  kiû lí ēng bí-niû bóe goán kap goán ê tōe;  goán kap goán ê tōe chòe Hoat-ló ê lō͘-ēng;  koh ēng chéng-chí hō͘ goán, hō͘ goán tit-tio̍h oa̍h, bián sí, thó͘-tōe ia̍h bián pha-hng.
<sup>20</sup> Tùi án-ni Iok-sek ūi Hoat-ló bóe Ai-ki̍p só͘ ū ê tōe;  Ai-ki̍p lâng in-ūi hō͘ ki-hng só͘ pek, ta̍k-lâng lóng bōe i ê chhân-tōe;  hiah ê tōe chiū lóng kui tī Hoat-ló.
<sup>21</sup> Iok-sek chiàu chiah ê siâⁿ-ip chhian-sóa Ai-ki̍p ê peh-sìⁿ tùi Ai-ki̍p chit-pêng kàu tī hit-pêng.
<sup>22</sup> To̍k-to̍k chè-si ê tōe Hoat-ló bô bóe-i;  in-ūi chè-si ū tùi Hoat-ló tit-tio̍h tiāⁿ-tio̍h ê niû;  in chia̍h Hoat-ló só͘ hō͘ in ê niû;  só͘-í in bô bōe in ê tōe.
<sup>23</sup> Iok-sek kā peh-sìⁿ kóng, Góa kin-á-ji̍t ūi Hoat-ló bóe lín kap lín ê tōe;  khòaⁿ ah, tī-chia ū chéng-chí hō͘ lín, lín thang khì choh-chhân;
<sup>24</sup> kàu siu-sêng ê sî, lín tio̍h chiong gō͘-hūn-chi̍t la̍p hō͘ Hoat-ló;  sì-hūn kui lín, chòe chhân-ni̍h ê chéng-chí, ia̍h chòe lín kap lín ke-lāi lâng ê chia̍h-mi̍h, í-ki̍p lín ê gín-á ê chia̍h-mi̍h.
<sup>25</sup> In kóng, Lí ū kiù goán ê sìⁿ-miā;  goān goán tī góa ê chú ê bīn-chêng tit-tio̍h un-tián, goán beh chòe Hoat-ló ê lô͘-po̍k.
<sup>26</sup> Án-ni Iok-sek ūi Ai-ki̍p ê tōe, siat-li̍p tiāⁿ-tio̍h ê lē, kàu tī kin-á-ji̍t;  Hoat-ló tit-tio̍h gō͘-hūn ê chi̍t-hūn;  to̍k-to̍k chè-si ê tōe bô kui Hoat-ló.
<sup>27</sup> Í-sek-lia̍t lâng khiā-khí Ai-ki̍p kok, Ko-san ê tōe, in tī-hia kiàn-tì sán-gia̍p, koh siⁿ-thòaⁿ ke̍k-kî chōe.
<sup>28</sup> Ngá-kok tiàm tī Ai-ki̍p tōe cha̍p-chhit nî.  Ngá-kok it-seng ê nî-ji̍t sī chi̍t-pah sì-cha̍p-chhit hè.
<sup>29</sup> Í-sek-lia̍t sí ê ji̍t kūn lah;  i chiū kiò i ê kiáⁿ Iok-sek lâi, kā i kóng, Góa nā tī lí ê bīn-chêng tit-tio̍h un-tián, chhiáⁿ lí hē chhiú tī góa ê tōa-thúi-ē, ēng chû-ài kap sêng-si̍t khoán-thāi góa;  m̄-thang bâi-chòng góa tī Ai-ki̍p.
<sup>30</sup> Góa kap góa ê pē-kong tâng-khùn ê sî, lí tio̍h chiong góa tòa chhut Ai-ki̍p, bâi-chòng tī in bâi-chòng ê tōe.  Iok-sek kóng, Góa beh chiàu lí ê ōe lâi kiâⁿ.
<sup>31</sup> Ngá-kok kóng, Lí tio̍h tùi góa chiù-chōa;  i chiū tùi i chiù-chōa.  Tùi án-ni Í-sek-lia̍t óa chhn̂g-thâu kèng-pài Siōng-tè.

</p></div></div><div class="p_outer"><div class="p_left"> <div class="chap">=== 創世記 · 第 48 章 ===</div><p>
<sup>1</sup> Chiah-ê tāi-chì了後，有人kā約瑟講，Lín老父破病lah；伊就chhōa伊兩個kiáⁿ Má-ná-se、Í-hoat-liân，相kap去。
<sup>2</sup> 有人通知雅各講，你看，你ê kiáⁿ約瑟來beh chhē你；以色列就勉強起來，坐tī眠床。
<sup>3</sup> 雅各kā約瑟講，全能ê上帝bat tī迦南地ê Lō͘-su對我出現，賜福我；
<sup>4</sup> kā我講，我beh hō͘你生湠chōe-chōe，成做chōe-chōe百姓；亦beh將chit-ê地賞賜你ê後裔，做永遠ê業。
<sup>5</sup> 我未到埃及你chia ê事先，你tī埃及地所生兩個kiáⁿ，Í-hoat-liân、Má-ná-se，是我ê，親像Liû-piān西門是我ê一樣。
<sup>6</sup> Tī in以後，你所生ê kiáⁿ，就是你ê；in thang歸tī in兩個兄ê名下，得tio̍h業。
<sup>7</sup> 論到我，我tùi Pa-tàn來ê時，拉結死tī我ê目睭前，tī迦南地，tī路裡ê中間，離開Í-hoat-tha iáu有一站；我就kā伊埋葬tī Í-hoat-tha ê路。(Í-hoat-tha就是伯利恆)
<sup>8</sup> 以色列看見約瑟兩個kiáⁿ，就講，這是chī-chūi？
<sup>9</sup> 約瑟kā in老父講，這是我ê kiáⁿ，上帝tī-chia賞賜我ê。講，請你chhōa in óa近我；我beh kā in祝福。
<sup>10</sup> 以色列年老，目睭花bōe看見；約瑟chhōa in近óa伊ê面前，伊就kā in chim嘴抱in。
<sup>11</sup> 以色列kā約瑟講，我無phah算會見tio̍h你ê面；taⁿ上帝koh hō͘我看tio̍h你ê kiáⁿ。
<sup>12</sup> 約瑟將兩個kiáⁿ tùi伊兩個腳頭u中chhōa出來；本身就仆落地拜。
<sup>13</sup> 後來約瑟koh牽in兩個，chiàⁿ手牽Í-hoat-liân ǹg以色列ê tò手，tò手牽Má-ná-se ǹg以色列ê chiàⁿ手，chhōa in近óa伊。
<sup>14</sup> 以色列伸chiàⁿ手hōaⁿ Í-hoat-liân ê頭殼，伊是第二個，koh phah叉用tò手hōaⁿ Má-ná-se ê頭殼，Má-ná-se本是大kiáⁿ。
<sup>15</sup> 伊就kā約瑟祝福講，願我ê祖亞伯拉罕，kap我ê父以撒，所行tī伊面前ê上帝，就是一生保養我到tī今á日ê上帝，
<sup>16</sup> 救贖我脫離一切ê患難，hit-ê使者，賜福hō͘ chit兩個gín-á；願in歸tī我ê名下，kap我祖亞伯拉罕，我ê父以撒，ê名下；koh願in tī世界中生湠真chōe。
<sup>17</sup> 約瑟看伊ê老父用chiàⁿ手hōaⁿ tī Í-hoat-liân ê頭殼，無歡喜；就tháⁿ伊ê老父ê手，beh tùi Í-hoat-liân ê頭殼徙到Má-ná-se ê頭殼。
<sup>18</sup> 約瑟kā伊ê老父講，我ê父ah，m̄是án-ni；chit-ê是大kiáⁿ，求你用chiàⁿ手hōaⁿ伊ê頭殼。
<sup>19</sup> 伊ê老父m̄-thàn講，我知，我ê kiáⁿ，我知；伊亦beh成做一族，亦beh闊大；總是伊ê小弟將來比伊khah大；伊ê小弟ê後裔beh成做chōe-chōe族。
<sup>20</sup> 當hit日就kā in祝福講，以色列人beh kí你來祝福人講，願上帝hō͘你親像Í-hoat-liân，親像Má-ná-se一樣；tùi án-ni立Í-hoat-liân tī Má-ná-se ê事先。
<sup>21</sup> 以色列koh kā約瑟講，我beh死lah；總是上帝beh kap你tī-teh，beh chhōa lín tò去lín列祖ê地。
<sup>22</sup> 我前用我ê弓，我ê刀，tùi A-mô͘-lī人ê手搶來hit塊地，我taⁿ hō͘你，比你ê兄弟得tio̍h khah加。

</p></div><div class="p_right"><div class="chap">=== 創世記 · 第 48 章 ===</div><p>
<sup>1</sup> Chiah ê tāi-chì liáu-āu, ū lâng kā Iok-sek kóng, Lín lāu-pē phòa-pīⁿ lah;  i chiū chhōa i nn̄g ê kiáⁿ Má-ná-se, Í-hoat-liân, saⁿ-kap khì.
<sup>2</sup> Ū lâng thong-ti Ngá-kok kóng, Lí khòaⁿ, lí ê kiáⁿ Iok-sek lâi beh chhē lí;  Í-sek-lia̍t chiū bián-kióng khí-lâi, chē tī bîn-chhn̂g.
<sup>3</sup> Ngá-kok kā Iok-sek kóng, Choân-lêng ê Siōng-tè bat tī Ka-lâm tōe ê Lō͘-su tùi góa chhut-hiān, sù-hok góa;
<sup>4</sup> kā góa kóng, Góa beh hō͘ lí siⁿ-thòaⁿ chōe-chōe, chiâⁿ-chòe chōe-chōe peh-sìⁿ;  ia̍h beh chiong chit ê tōe siúⁿ-sù lí ê hō͘-è, chòe éng-oán ê gia̍p.
<sup>5</sup> Góa bē kàu Ai-ki̍p lí chia ê tāi-seng, lí tī Ai-ki̍p tōe só͘ siⁿ nn̄g ê kiáⁿ, Í-hoat-liân Má-ná-se, sī góa-ê, chhin-chhiūⁿ  Liû-piān Se-biān sī góa-ê chi̍t-iūⁿ.
<sup>6</sup> Tī in í-āu, lí só͘ siⁿ ê kiáⁿ, chiū-sī lí ê;  in thang kui tī in nn̄g ê hiaⁿ ê miâ-ē, tit-tio̍h gia̍p.
<sup>7</sup> Lūn-kàu góa, góa tùi Pa-tàn lâi ê sî, La̍h-kiat sí tī góa ê ba̍k-chiu-chêng, tī Ka-lâm tōe, tī lō͘-ni̍h ê tiong-kan, lī-khui Í-hoat-tha iáu ū chi̍t-chām;  góa chiū kā i bâi-chòng tī Í-hoat-tha ê lō͘. (Í-hoat-tha chiū-sī Pek-lī-hêng)
<sup>8</sup> Í-sek-lia̍t khòaⁿ-kìⁿ Iok-sek nn̄g ê kiáⁿ, chiū kóng, Che sī chī-chūi?
<sup>9</sup> Iok-sek kā in lāu-pē kóng, Che sī góa ê kiáⁿ, Siōng-tè tī-chia siúⁿ-sù góa-ê.  Kóng, Chhiáⁿ lí chhōa in óa-kūn góa;  góa beh kā in chiok-hok.
<sup>10</sup> Í-sek-lia̍t nî-lāu, ba̍k-chiu hoe bōe khòaⁿ-kìⁿ;  Iok-sek chhōa in kūn-óa i ê bīn-chêng, i chiū kā in chim-chhùi phō in.
<sup>11</sup> Í-sek-lia̍t kā Iok-sek kóng, Góa bô phah-sǹg ōe kìⁿ-tio̍h lí ê bīn;  taⁿ Siōng-tè koh hō͘ góa khòaⁿ-tio̍h lí ê kiáⁿ.
<sup>12</sup> Iok-sek chiong nn̄g ê kiáⁿ tùi i nn̄g ê kha-thâu-u-tiong chhōa-chhut-lâi;  pún-sin chiū phak-lo̍h tōe pài.
<sup>13</sup> Āu-lâi Iok-sek koh khan in nn̄g-ê, chiàⁿ-chhiú khan Í-hoat-liân ǹg Í-sek-lia̍t ê tò-chhiú, tò-chhiú khan Má-ná-se ǹg Í-sek-lia̍t ê chiàⁿ-chhiú, chhōa in kūn-óa i.
<sup>14</sup> Í-sek-lia̍t chhun chiàⁿ-chhiú hōaⁿ Í-hoat-liân ê thâu-khak, i sī tē-jī-ê, koh phah-chhe ēng tò-chhiú hōaⁿ Má-ná-se ê thâu-khak, Má-ná-se pún sī tōa-kiáⁿ.
<sup>15</sup> I chiū kā Iok-sek chiok-hok kóng, Goān góa ê chó͘ A-pek-la̍h-hán, kap góa ê pē Í-sat, só͘ kiâⁿ tī I bīn-chêng ê Siōng-tè, chiū-sī it-seng pó-iúⁿ góa kàu tī kin-á-ji̍t ê Siōng-tè,
<sup>16</sup> kiù-sio̍k góa thoat-lī it-chhè ê hoān-lān, hit ê Sù-chiá, sù-hok hō͘ chí nn̄g ê gín-á;  goān in kui tī góa ê miâ-ē, kap góa chó͘ A-pek-la̍h-hán, góa ê pē Í-sat, ê miâ-ē;  koh goān in tī sè-kài-tiong siⁿ-thòaⁿ chin-chōe.
<sup>17</sup> Iok-sek khòaⁿ i ê lāu-pē ēng chiàⁿ-chhiú hōaⁿ tī Í-hoat-liân ê thâu-khak, bô hoaⁿ-hí;  chiū tháⁿ i ê lāu-pē ê chhiú, beh tùi Í-hoat-liân ê thâu-khak sóa kàu Má-ná-se ê thâu-khak.
<sup>18</sup> Iok-sek kā i ê lāu-pē kóng, Góa ê pē ah, m̄-sī án-ni;  chit-ê sī tōa-kiáⁿ, kiû lí ēng chiàⁿ-chhiú hōaⁿ i ê thâu-khak.
<sup>19</sup> I ê lāu-pē m̄-thàn kóng, Góa chai, góa ê kiáⁿ, góa chai;  i ia̍h beh chiâⁿ-chòe chi̍t-cho̍k, ia̍h beh khoah-tōa;  chóng-sī i ê sió-tī chiong-lâi pí i khah-tōa;  i ê sió-tī ê hō͘-è beh chiâⁿ-chòe chōe-chōe cho̍k.
<sup>20</sup> Tng hit-ji̍t chiū kā in chiok-hok kóng, Í-sek-lia̍t lâng beh kí lí lâi chiok-hok lâng kóng, Goān Siōng-tè hō͘ lí chhin-chhiūⁿ Í-hoat-liân, chhin-chhiūⁿ Má-ná-se chi̍t-iūⁿ;  tùi án-ni li̍p Í-hoat-liân tī Má-ná-se ê tāi-seng.
<sup>21</sup> Í-sek-lia̍t koh kā Iok-sek kóng, Góa beh sí lah;  chóng-sī Siōng-tè beh kap lí tī-teh, beh chhōa lín tò-khì lín lia̍t-chó͘ ê tōe.
<sup>22</sup> Góa chêng ēng góa ê keng, góa ê to, tùi A-mô͘-lī lâng ê chhiú chhiúⁿ-lâi hit tè-tōe, góa taⁿ hō͘ lí, pí lí ê hiaⁿ-tī tit-tio̍h khah-ke.

</p></div></div><div class="p_outer"><div class="p_left"> <div class="chap">=== 創世記 · 第 49 章 ===</div><p>
<sup>1</sup> 雅各叫伊hiah-ê kiáⁿ來講，Lín lóng聚集，我beh將lín日後所會tú-tio̍h ê事kā lín講。
<sup>2</sup> 雅各chiah-ê kiáⁿ，lín tio̍h聚集來聽，	Tio̍h聽lín老父ê話。
<sup>3</sup> Liû-piān ah，你是我ê大kiáⁿ，我ê權勢，我ê氣力ê起頭，	威嚴ê特色ê，權能ê特色ê。
<sup>4</sup> 總是你親像水teh-kún，的確bōe得tio̍h居頭位；	因為你peh上lín老父ê眠床；	hit時你phah lâ-sâm伊；伊peh上我ê舖。
<sup>5</sup> 西門利未是兄弟；	In ê刀劍是兇惡ê器具。
<sup>6</sup> 我ê心神ah，你m̄-thang kap in同計謀；	我ê神魂ah，你m̄-thang kap in ê會眾連絡。	因為in thèng起受氣，thâi死人，	Iⁿ chhut-chāi 意思割斷牛腿ê大筋。
<sup>7</sup> In ê受氣燥暴，thang咒詛；In ê恨氣殘忍，亦是thang咒詛；	我beh分開in tī雅各家，	四散in tī以色列族。
<sup>8</sup> 猶大ah，你ê兄弟beh o-ló你；	你ê手beh chhi̍h對敵ê頷頸；	你ê老父ê kiáⁿ beh仆拜tī你ê面前。
<sup>9</sup> 猶大是細隻獅；	我ê kiáⁿ ah，你tùi所jiàu-tio̍h ê物，就上去；	伊屈落，伊thìⁿ腳，親像獅；	亦親像母ê獅，chī-chūi敢惹伊？
<sup>10</sup> 權柄無離開猶大，	治理ê無離開伊兩支腳ê中間，	到Sī-lô來；	列邦lóng beh歸伊。
<sup>11</sup> 縛伊ê驢á tī葡萄樹，	縛伊ê驢á-kiáⁿ tī好ê葡萄樹；	用葡萄酒洗伊ê衣服，	用葡萄汁洗伊ê衣裳。
<sup>12</sup> 伊ê目睭因為酒來紅，	伊ê嘴齒因為奶來白。
<sup>13</sup> Se-pò͘-lûn beh khiā起海口，	Beh做拋船ê海口；	伊ê界beh到Se-tùn。
<sup>14</sup> Í-sat-ka是勇ê驢，	倒tī羊寮ê中間；
<sup>15</sup> 伊看安靜做好，看土地做súi；	Àⁿ肩頭擔teh，成做勞苦ê奴僕。
<sup>16</sup> Tàn beh判斷伊ê百姓，	親像以色列支派ê一個。
<sup>17</sup> Tàn beh做路裡ê蛇，	路中ê毒蛇；	咬傷馬蹄，騎ê人hiàⁿ tùi後面落去。
<sup>18</sup> 耶和華ah，我有thèng候你ê拯救。
<sup>19</sup> Ka-tek beh hō͘軍隊追逼，	總是伊beh追逼in ê腳後tiⁿ。
<sup>20</sup> A-siat beh出好ê米糧，	Koh出王所食ê好物。
<sup>21</sup> Ná-hut-tha-lī是tháu放ê鹿母，	出好聽ê話。
<sup>22</sup> 約瑟是gâu結果子ê樹枝；	伊ê樹枝伸出牆外。
<sup>23</sup> 射箭ê人大傷害伊，用箭射伊，窘迫伊；
<sup>24</sup> 總是伊ê弓猶原ân，	伊ê手也得tio̍h有力；	這是tùi雅各ê全能ê ê手，	(Tùi這就有出牧者，以色列ê石磐) ，
<sup>25</sup> 亦對你ê父ê上帝，伊beh幫贊你；	Koh對hit-ê全能ê，伊beh賜福你；Beh用天頂降落ê福氣，深淵所khǹg ê福氣，以及食奶生產ê福氣，lóng beh hō͘你。
<sup>26</sup> 你ê老父所祝ê福氣，	贏過我ê父公所祝ê福氣，	直到永世代ê山嶺極頭ê邊界；	Chiah-ê福氣beh降落tī約瑟ê頭殼，	臨到hit-ê kap兄弟特別ê ê頭殼頂。
<sup>27</sup> 便雅憫是gâu peh拆ê豺狼；	早起時食伊所抓tio̍h ê，	Ê-hng時分伊所搶tio̍h ê。
<sup>28</sup> 這一切是以色列ê十二支派；這亦是in ê老父對in所講ê話，kā in所祝福ê；lóng是照ta̍k人ê福份，kā in祝福。
<sup>29</sup> 伊koh吩咐in講，我beh tò去我ê列祖hia，lín tio̍h將我埋葬tī Hek人Í-hut-lûn 田裡ê穴，kap我ê父公siâng所在；
<sup>30</sup> 就是tī迦南地Bān-lī ê面前，Be̍k-pí-la̍h 田裡ê穴；hit-ê 穴kap田是亞伯拉罕tùi Hek人Í-hut-lûn買做業，來做墓地ê。
<sup>31</sup> Tī-hia埋葬亞伯拉罕kap伊ê bó͘撒拉；koh tī-hia埋葬以撒kap伊ê bó͘利百加；我亦tī-hia埋葬利亞。
<sup>32</sup> Hit坵田kap hit內面ê穴，是tùi Hek人買ê。
<sup>33</sup> 雅各吩咐伊hiah-ê kiáⁿ明白，腳kiu上床，就氣斷，tò去伊ê列祖hia。

</p></div><div class="p_right"><div class="chap">=== 創世記 · 第 49 章 ===</div><p>
<sup>1</sup> Ngá-kok kiò i hiah ê kiáⁿ lâi kóng, Lín lóng chū-chi̍p, góa beh chiong lín ji̍t-āu só͘ ōe tú-tio̍h ê sū kā lín kóng.
<sup>2</sup> Ngá-kok chiah ê kiáⁿ, lín tio̍h chū-chi̍p lâi thiaⁿ,	Tio̍h thiaⁿ lín lāu-pē ê ōe.
<sup>3</sup> Liû-piān ah, lí sī góa ê tōa-kiáⁿ, góa ê koân-sè, góa ê khùi-la̍t ê khí-thâu,	Ui-giâm ê te̍k-sek-ê, koân-lêng ê te̍k-sek-ê.
<sup>4</sup> Chóng-sī lí chhin-chhiūⁿ chúi teh-kún, tek-khak bōe tit-tio̍h ku thâu-ūi;	In-ūi lí peh-chiūⁿ lín lāu-pē ê bîn-chhn̂g;	Hit-sî lí phah lah-sap i;  i peh-chiūⁿ góa ê pho͘.
<sup>5</sup> Se-biān Lī-bī sī hiaⁿ-tī;	In ê to-kiàm sī hiong-ok ê khì-kū.
<sup>6</sup> Góa ê sim-sîn ah, lí m̄-thang kap in tâng kè-bô͘;	Góa ê sîn-hûn ah, lí m̄-thang kap in ê hōe-chiòng liân-lo̍k.	In-ūi in thèng-khí siū-khì, thâi-sí lâng,	In chhut-chāi ì-sù koah-tn̄g gû-thúi ê tōa-kun.
<sup>7</sup> In ê siū-khì sò-pō, thang chiù-chó͘;	In ê hūn-khì chân-jím, ia̍h sī thang chiù-chó͘;	Góa beh pun-khui in tī Ngá-kok ke,	Sì-sòaⁿ in tī Í-sek-lia̍t cho̍k.
<sup>8</sup> Iû-tāi ah, lí ê hiaⁿ-tī beh o-ló lí;	Lí ê chhiú beh chhi̍h tùi-te̍k ê ām-kún;	Lí ê lāu-pē ê kiáⁿ beh phak-pài tī lí ê bīn-chêng.
<sup>9</sup> Iû-tāi sī sòe-chiah sai;	Góa ê kiáⁿ ah, lí tùi só͘ jiàu-tio̍h ê mi̍h, chiū chiūⁿ-khì;	I khut-lo̍h, i thìⁿ-kha, chhin-chhiūⁿ sai;	Ia̍h chhin-chhiūⁿ bú ê sai, chī-chūi káⁿ jiá i?
<sup>10</sup> Koân-pèng bô lī-khui Iû-tāi,	Tī-lí-ê bô lī-khui i nn̄g ki kha ê tiong-kan,	Kàu Sī-lô lâi;	Lia̍t-pang lóng beh kui i.
<sup>11</sup> Pa̍k i ê lû-á tī phû-tô-chhiū,	Pa̍k i ê lû-á-kiáⁿ tī hó ê phû-tô-chhiū;	Ēng phû-tô-chiú sóe i ê i-ho̍k,	Ēng phû-tô-chiap sóe i ê i-chiûⁿ.
<sup>12</sup> I ê ba̍k-chiu in-ūi chiú lâi âng,	I ê chhùi-khí in-ūi leng lâi pe̍h.
<sup>13</sup> Se-pò͘-lûn beh khiā-khí hái-kháu,	Beh chòe pha-chûn ê hái-kháu;	I ê kài beh kàu Se-tùn.
<sup>14</sup> Í-sat-ka sī ióng ê lû,	Tó tī iûⁿ-tiâu ê tiong-kan;
<sup>15</sup> I khòaⁿ an-chēng chòe hó, khòaⁿ thó͘-tōe chòe súi;	Àⁿ keng-thâu taⁿ-teh, chiâⁿ-chòe lô-khó͘ ê lô͘-po̍k.
<sup>16</sup> Tàn beh phòaⁿ-toàn i ê peh-sìⁿ,	Chhin-chhiūⁿ Í-sek-lia̍t chi-phài ê chi̍t-ê.
<sup>17</sup> Tàn beh chòe lō͘-ni̍h ê chôa,	Lō͘-tiong ê to̍k-chôa;	Kā-siong  bé-tôe, khiâ ê lâng hiàⁿ tùi āu-bīn lo̍h-khì.
<sup>18</sup> Iâ-hô-hoa ah, góa ū thèng-hāu Lí ê chín-kiù.
<sup>19</sup> Ka-tek beh hō͘ kun-tūi tui-pek,	Chóng-sī i beh tui-pek in ê kha-āu-tiⁿ.
<sup>20</sup> A-siat beh chhut hó ê bí-niû,	Koh chhut ông só͘ chia̍h ê hó-mi̍h.
<sup>21</sup> Ná-hut-tha-lī sī tháu-pàng ê lo̍k-bú,	Chhut hó-thiaⁿ ê ōe.
<sup>22</sup> Iok-sek sī gâu kiat ké-chí ê chhiū-ki;	I ê chhiū-ki chhun-chhut chhiûⁿ-gōa.
<sup>23</sup> Siā-chìⁿ ê lâng tōa siong-hāi i,	Ēng chìⁿ siā i, khún-pek i;
<sup>24</sup> Chóng-sī i ê keng iû-goân ân,	I ê chhiú iā tit-tio̍h ū la̍t;	Che sī tùi Ngá-kok ê Choân-lêng-ê ê chhiú,	(Tùi che chiū ū chhut bo̍k-chiá, Í-sek-lia̍t ê chio̍h-pôaⁿ),
<sup>25</sup> Ia̍h tùi lí ê pē ê Siōng-tè, I beh pang-chān lí;	Koh tùi hit ê Choân-lêng-ê, I beh sù-hok lí;	Beh ēng thiⁿ-téng kàng-lo̍h ê hok-khì,	Chhim-ian só͘ khǹg ê hok-khì,	Í-ki̍p chia̍h-leng seng-sán ê hok-khì, lóng beh hō͘ lí.
<sup>26</sup> Lí ê lāu-pē só͘ chiok ê hok-khì,	Iâⁿ-kè góa ê pē-kong só͘ chiok ê hok-khì,	Ti̍t-kàu éng sè-tāi ê soaⁿ-niá ke̍k-thâu ê piⁿ-kài;	Chiah ê hok-khì beh kàng-lo̍h tī Iok-sek ê thâu-khak,	Lîm-kàu hit ê kap hiaⁿ-tī te̍k-pia̍t-ê ê thâu-khak-téng.
<sup>27</sup> Piān-ngá-bín sī gâu peh-thiah ê chhâi-lông;	Chá-khí-sî chia̍h i só͘ jiàu-tio̍h-ê,	Ê-hng-sî pun i só͘ chhiúⁿ-tio̍h ê.
<sup>28</sup> Che it-chhè sī Í-sek-lia̍t ê cha̍p-jī chi-phài;  che ia̍h sī in ê lāu-pē tùi in só͘ kóng ê ōe, kā in só͘ chiok-hok-ê;  lóng sī chiàu ta̍k-lâng ê hok-hūn, kā in chiok-hok.
<sup>29</sup> I koh hoan-hù in kóng, Góa beh tò-khì góa ê lia̍t-chó͘ hia, lín tio̍h chiong góa bâi-chòng tī Hek-lâng Í-hut-lûn chhân-ni̍h ê hia̍t, kap góa ê pē-kong siâng só͘-chāi;
<sup>30</sup> chiū-sī tī Ka-lâm tōe Bān-lī ê bīn-chêng, Be̍k-pí-la̍h chhân-ni̍h ê hia̍t;  hit ê hia̍t kap chhân sī A-pek-la̍h-hán tùi Hek-lâng Í-hut-lûn bóe chòe gia̍p, lâi chòe bōng-tōe ê.
<sup>31</sup> Tī-hia bâi-chòng A-pek-la̍h-hán kap i ê bó͘ Sat-la̍h;  koh tī-hia bâi-chòng Í-sat kap i ê bó͘ Lī-pek-ka;  góa ia̍h tī-hia bâi-chòng Lī-a.
<sup>32</sup> Hit khu chhân kap hit lāi-bīn ê hia̍t, sī tùi Hek-lâng bóe-ê.
<sup>33</sup> Ngá-kok hoan-hù i hiah ê kiáⁿ bêng-pe̍k, kha kiu-chiūⁿ chhn̂g, chiū khùi tn̄g, tò-khì i ê lia̍t-chó͘ hia.

</p></div></div><div class="p_outer"><div class="p_left"> <div class="chap">=== 創世記 · 第 50 章 ===</div><p>
<sup>1</sup> 約瑟仆tī伊ê老父ê面，啼哭，chim伊。
<sup>2</sup> 約瑟吩咐伺候伊ê醫生，用香料灌伊ê老父；醫生就用香料灌以色列。
<sup>3</sup> 灌身屍定tio̍h ê例tio̍h四十日；hit-ê四十日滿，koh埃及人為伊啼哭七十日。
<sup>4</sup> 為tio̍h伊啼哭ê日已經過，約瑟tùi法老家內ê人講，我若tī lín ê面前得tio̍h恩典，請lín通知法老，kā伊講，
<sup>5</sup> 我ê老父kah我chiù-chōa講，我beh死lah，你tio̍h將我埋葬tī迦南地，tī我為本身所掘ê墓；taⁿ求你准我上去埋葬我ê老父，然後我beh 倒tńg來。
<sup>6</sup> 法老講，你thang上去埋葬你ê老父，照伊所kah你chiù ê chōa。
<sup>7</sup> Tùi án-ni，約瑟上去埋葬伊ê老父；kap伊相kap上去ê，有法老ê眾人臣，kap法老家內ê長老，kap埃及國眾長老。
<sup>8</sup> Koh有約瑟全家，kap伊hiah-ê兄弟，以及伊ê老父ê家眷；只有in ê gín-á，kap羊群、牛群，lóng留tī Ko-san地。
<sup>9</sup> Koh有車kap騎馬ê，hit陣ê人不止chōe。
<sup>10</sup> In到約旦河外，A-ta̍t ê五穀場，就tī-hia大啼哭，大哀傷；約瑟為tio̍h老父悲哀七日。
<sup>11</sup> 迦南地khiā起ê百姓看見A-ta̍t五穀場ê啼哭，就講，這是埃及人一場ê大啼哭；因為án-ni，hit-ê地名叫A-pek-be̍k-se，是tī約旦河外。
<sup>12</sup> 雅各hiah-ê kiáⁿ就照老父所吩咐ê kā伊做；
<sup>13</sup> hiah-ê kiáⁿ將伊運到迦南地，埋葬tī Bān-lī ê頭前，Be̍k-pí-la̍h 田裡ê穴，hit-ê穴kap田是亞伯拉罕tùi Hek人Í-hut-lûn買做業，來做墓地ê。
<sup>14</sup> 約瑟埋葬in老父以後，就kap眾兄弟，以及一切kap伊上去埋葬in老父ê人，lóng 倒tńg埃及。
<sup>15</sup> 約瑟hiah-ê兄看in老父已經死，就講，Kiám-chhái約瑟beh怨恨咱，照咱前款待伊lóng總ê pháiⁿ，一盡報應咱。
<sup>16</sup> In就託人去見約瑟講，你ê老父未死ê事先，吩咐講，
<sup>17</sup> Lín tio̍h對約瑟án-ni講，前你chiah-ê兄pháiⁿ款待你，求你赦免in ê過失kap罪惡；taⁿ求你赦免你ê老父ê上帝ê奴僕ê過失。In對約瑟講chiah-ê話，約瑟就啼哭。
<sup>18</sup> 伊chiah-ê兄koh來仆tī伊面前講，阮是你ê奴僕。
<sup>19</sup> 約瑟kā in講，m̄免驚；我kiám替上帝mah？
<sup>20</sup> 前lín ê意思是pháiⁿ，總是上帝ê意思是好；beh保全chōe-chōe人ê性命，親像今á日。
<sup>21</sup> Taⁿ lín m̄免驚；我beh養飼lín，kap lín ê kiáⁿ兒。Tùi án-ni，約瑟用親愛ê話安慰in。
<sup>22</sup> 約瑟kap in老父ê家眷lóng tiàm埃及；約瑟食百一歲。
<sup>23</sup> 約瑟得tio̍h看見Í-hoat-liân第三代ê孫；Má-ná-se ê孫Má-kiat ê kiáⁿ，約瑟亦抱in tī腳頭u。
<sup>24</sup> 約瑟對伊ê兄弟講，我beh死lah；總是上帝的確看顧lín，chhōa lín tùi chit所在上去，到伊chiù-chōa應允hō͘亞伯拉罕、以撒、雅各ê地。
<sup>25</sup> 約瑟kah以色列ê kiaⁿ孫chiù-chōa講，上帝的確照顧lín，lín tio̍h將我ê骨頭運上去。約瑟死，tú-á百一歲；人用香料kā伊灌；將伊收落棺，停tī埃及。

</p></div><div class="p_right"><div class="chap">=== 創世記 · 第 50 章 ===</div><p>
<sup>1</sup> Iok-sek phak tī i ê lāu-pē ê bīn, thî-khàu, chim-i.
<sup>2</sup> Iok-sek hoan-hù su-hāu i ê i-seng, ēng hiuⁿ-liāu koàn i ê lāu-pē;  i-seng chiū ēng hiuⁿ-liāu koàn Í-sek-lia̍t.
<sup>3</sup> Koàn sin-si tiāⁿ-tio̍h ê lē tio̍h sì-cha̍p ji̍t;  hit ê sì-cha̍p ji̍t móa, koh Ai-ki̍p lâng ūi i thî-khàu chhit-cha̍p ji̍t.
<sup>4</sup> Ūi-tio̍h i thî-khàu ê ji̍t í-keng kè, Iok-sek tùi Hoat-ló ke-lāi ê lâng kóng, Góa nā tī lín ê bīn-chêng tit-tio̍h un-tián, chhiáⁿ lín thong-ti Hoat-ló, kā i kóng,
<sup>5</sup> Góa ê lāu-pē kah góa chiù-chōa kóng, Góa beh sí lah, lí tio̍h chiong góa bâi-chòng tī Ka-lâm tōe, tī góa ūi pún-sin só͘ ku̍t ê bōng;  taⁿ kiû lí chún góa chiūⁿ-khì bâi-chòng góa ê lāu-pē, jiân-āu góa beh tò-tńg-lâi.
<sup>6</sup> Hoat-ló kóng, Lí thang chiūⁿ-khì bâi-chòng lí ê lāu-pē, chiàu i só͘ kah lí chiù ê chōa.
<sup>7</sup> Tùi án-ni Iok-sek chiūⁿ-khì bâi-chòng i ê lāu-pē;  kap i saⁿ-kap chiūⁿ-khì ê, ū Hoat-ló ê chèng jîn-sîn, kap Hoat-ló ke-lāi ê tióng-ló, kap Ai-ki̍p kok chèng tióng-ló.
<sup>8</sup> Koh ū Iok-sek choân-ke, kap i hiah ê hiaⁿ-tī, í-ki̍p i ê lāu-pē ê ke-koàn;  chí-ū in ê gín-á, kap iûⁿ-kûn gû-kûn, lóng lâu tī Ko-san tōe.
<sup>9</sup> Koh ū chhia kap khiâ-bé-ê, hit-tīn ê lâng put-chí chōe.
<sup>10</sup> In kàu Iok-tàn hô gōa, A-ta̍t ê gō͘-kak-tiûⁿ, chiū tī-hia tōa thî-khàu, tōa ai-siong;  Iok-sek ūi-tio̍h lāu-pē pi-ai chhit-ji̍t.
<sup>11</sup> Ka-lâm tōe khiā-khí ê peh-sìⁿ khòaⁿ-kìⁿ A-ta̍t gō͘-kak-tiûⁿ ê thî-khàu, chiū kóng, Che sī Ai-ki̍p lâng chi̍t-tiûⁿ ê tōa thî-khàu;  in-ūi án-ni, hit ê tōe miâ kiò A-pek-be̍k-se, sī tī Iok-tàn hô gōa.
<sup>12</sup> Ngá-kok hiah ê kiáⁿ chiū chiàu lāu-pē só͘ hoan-hù-ê kā i chòe;
<sup>13</sup> hiah ê kiáⁿ chiong i ūn kàu Ka-lâm tōe, bâi-chòng tī Bān-lī ê thâu-chêng, Be̍k-pí-la̍h chhân-ni̍h ê hia̍t, hit ê hia̍t kap chhân sī A-pek-la̍h-hán tùi Hek-lâng Í-hut-lûn bóe chòe gia̍p, lâi chòe bōng-tōe ê.
<sup>14</sup> Iok-sek bâi-chòng in lāu-pē í-āu, chiū kap chèng hiaⁿ-tī, í-ki̍p it-chhè kap i chiūⁿ-khì bâi-chòng in lāu-pē ê lâng, lóng tò-tńg Ai-ki̍p.
<sup>15</sup> Iok-sek hiah ê hiaⁿ khòaⁿ in lāu-pē í-keng sí, chiū kóng, Kiám-chhái Iok-sek beh oàn-hūn lán, chiàu lán chêng khoán-thāi i lóng-chóng ê pháiⁿ, it-chīn pò-èng lán.
<sup>16</sup> In chiū thok lâng khì kìⁿ Iok-sek kóng, Lí ê lāu-pē bē sí ê tāi-seng, hoan-hù kóng,
<sup>17</sup> Lín tio̍h tùi Iok-sek án-ni kóng,  Chêng lí chiah ê hiaⁿ pháiⁿ khoán-thāi lí, kiû lí sià-bián in ê kè-sit kap chōe-ok;  taⁿ kiû lí sià-bián lí ê lāu-pē ê Siōng-tè ê lô͘-po̍k ê kè-sit.  In tùi Iok-sek kóng chiah ê ōe, Iok-sek chiū thî-khàu.
<sup>18</sup> I chiah ê hiaⁿ koh lâi phak tī i bīn-chêng kóng, Goán sī lí ê lô͘-po̍k.
<sup>19</sup> Iok-sek kā in kóng, M̄-bián kiaⁿ;  góa kiám thòe Siōng-tè mah?
<sup>20</sup> Chêng lín ê ì-sù sī pháiⁿ, chóng-sī Siōng-tè ê ì-sù sī hó;  beh pó-choân chōe-chōe lâng ê sìⁿ-miā, chhin-chhiūⁿ kin-á-ji̍t.
<sup>21</sup> Taⁿ lín m̄-bián kiaⁿ;  góa beh iúⁿ-chhī lín, kap lín ê kiáⁿ-jî.  Tùi án-ni Iok-sek ēng chhin-ài ê ōe an-ùi in.
<sup>22</sup> Iok-sek kap in lāu-pē ê ke-koàn lóng tiàm Ai-ki̍p;  Iok-sek chia̍h pah-it hè.
<sup>23</sup> Iok-sek tit-tio̍h khòaⁿ-kìⁿ Í-hoat-liân tē-saⁿ tāi ê sun;  Má-ná-se ê sun Má-kiat ê kiáⁿ, Iok-sek ia̍h phō in tī kha-thâu-u.
<sup>24</sup> Iok-sek tùi i ê hiaⁿ-tī kóng, Góa beh sí lah;  chóng-sī Siōng-tè tek-khak khòaⁿ-kò͘ lín, chhōa lín tùi chit só͘-chāi chiūⁿ-khì, kàu I chiù-chōa èng-ún hō͘ A-pek-la̍h-hán, Í-sat, Ngá-kok ê tōe.
<sup>25</sup> Iok-sek kah Í-sek-lia̍t ê kiáⁿ-sun chiù-chōa kóng, Siōng-tè tek-khak chiàu-kò͘ lín, lín tio̍h chiong góa ê kut-thâu ūn-chiūⁿ-khì. Iok-sek sí, tú-á pah-it hè; lâng ēng hiuⁿ-liāu kā i koàn; chiong i siu-lo̍h koan, thêng tī Ai-ki̍p.

</p></div></div></section>

<section>
<div class="p_outer"><div class="p_left"> <div class="chap">=== 出埃及記 · 第 1 章 ===</div><p>
<sup>1</sup> 以色列ê眾kiáⁿ ta̍k-ê帶伊ê家眷kap雅各到埃及，in ê名記tī下底。
<sup>2</sup> Liû-piān、西門、利未、猶大；
<sup>3</sup> Í-sat-ka、Se-pò͘-lûn、便雅憫；
<sup>4</sup> Tàn、Ná-hut-tha-lī、Ka-tek、A-siat。
<sup>5</sup> Tùi雅各所生ê，共有七十人；約瑟已經tī埃及。
<sup>6</sup> 約瑟kap伊ê兄弟kap hit代ê人lóng死。
<sup>7</sup> 以色列人gâu生，gâu傳，加添chōe-chōe，koh興旺，極其強盛；充滿hit-ê地。
<sup>8</sup> 埃及有新ê王興起，m̄-bat約瑟ê。
<sup>9</sup> 伊對伊ê百姓講：看ah，chit-ê百姓，以色列人，比咱khah-chōe，khah強；
<sup>10</sup> 來ah，咱tio̍h用計策來款待in，驚了in加添真chōe；後來若tú-tio̍h交戰ê事，in kap咱ê對敵連合，來攻擊咱，koh tùi chit-ê地上去。
<sup>11</sup> Tùi án-ni，設立督工ê管轄in，用重擔苦楚in；in就kā法老起Pí-tong、Lân-sek兩個城做府庫。
<sup>12</sup> 總是ná苦楚in，in ná chōe ná開闊。Tùi án-ni，就為tio̍h以色列人掛慮。
<sup>13</sup> 埃及人就督責以色列人做苦工；
<sup>14</sup> hō͘ in做工tio̍h磨，生活艱苦，chhiau土做磚，kap作田裡hiah-ê工；tī一切所做ê工無m̄是真嚴。
<sup>15</sup> 有希伯來ê拾姐母，一個名Si-hut-la̍h，一個名Phó͘-a。
<sup>16</sup> 埃及王對in講：Lín kā希伯來ê婦人人拾kiáⁿ，看in臨盆ê時；若是ta-po͘ gín-á，tio̍h hō͘伊死；若是cha-bó͘ gín-á，thang hō͘伊活。
<sup>17</sup> 總是拾姐母敬畏上帝，無照埃及王ê命令來行，竟然留ta-po͘ gín-á ê活命。
<sup>18</sup> 埃及王就叫拾姐母來，對in講：Lín啥事án-ni做，留ta-po͘ gín-á ê活命？
<sup>19</sup> 拾姐母對法老講：希伯來ê婦人人kap埃及ê婦人人無同；in khah快便，拾姐母猶未到，in已經生了。
<sup>20</sup> 上帝好款待拾姐母；百姓加添真chōe，極其強盛。
<sup>21</sup> 拾姐母因為敬畏上帝，上帝就hō͘ in成家。
<sup>22</sup> 法老吩咐伊ê眾百姓講：凡所生ê ta-po͘-kiáⁿ lín tio̍h kā伊hiat落河；一切ê cha-bó͘-gín-á，lín tio̍h 留伊ê性命。

</p></div><div class="p_right"><div class="chap">=== 出埃及記 · 第 1 章 ===</div><p>
<sup>1</sup> Í-sek-lia̍t ê chèng-kiáⁿ ta̍k-ê tòa i ê ke-koàn kap Ngá-kok kàu Ai-ki̍p, in ê miâ kì tī ē-tóe.
<sup>2</sup> Liû-piān, Se-biān, Lī-bī, Iû-tāi;
<sup>3</sup> Í-sat-ka, Se-pò͘-lûn, Piān-ngá-bín;
<sup>4</sup> Tàn, Ná-hut-tha-lī, Ka-tek, A-siat.
<sup>5</sup> Tùi Ngá-kok só͘-siⁿ-ê, kiōng ū chhit-cha̍p lâng;  Iok-sek í-keng tī Ai-ki̍p.
<sup>6</sup> Iok-sek kap i ê hiaⁿ-tī kap hit-tāi ê lâng lóng sí.
<sup>7</sup> Í-sek-lia̍t lâng gâu siⁿ, gâu thoân, ke-thiⁿ chōe-chōe, koh heng-ōng, ke̍k-kî kiông-sēng;  chhiong-móa hit-ê tōe.
<sup>8</sup> Ai-ki̍p ū sin ê ông heng-khí, m̄-bat Iok-sek ê.
<sup>9</sup> I tùi i ê peh-sìⁿ kóng, Khòaⁿ ah, chit-ê peh-sìⁿ, Í-sek-lia̍t lâng, pí lán khah-chōe, khah-kiông;
<sup>10</sup> lâi ah, lán tio̍h ēng kè-chhek lâi khoán-thāi in, kiaⁿ-liáu in ke-thiⁿ chin-chōe;  āu-lâi nā tú-tio̍h kau-chiàn ê sū, in kap lán ê tùi-te̍k liân-ha̍p, lâi kong-kek lán, koh tùi chit-ê tōe chiūⁿ-khì.
<sup>11</sup> Tùi án-ni siat-li̍p tok-kang-ê koán-hat in, ēng tāng-tàⁿ khó͘-chhó͘ in;  in chiū kā Hoat-ló khí Pí-tong Lân-sek nn̄g ê siâⁿ chòe hú-khò͘.
<sup>12</sup> Chóng-sī ná khó͘-chhó͘ in, in ná chōe ná khui-khoah.  Tùi án-ni chiū ūi-tio̍h Í-sek-lia̍t lâng khòa-lū.
<sup>13</sup> Ai-ki̍p lâng chiū tok-chek Í-sek-lia̍t lâng chòe khó͘-kang;
<sup>14</sup> hō͘ in chòe-kang tio̍h-bôa, seng-hoa̍t kan-khó͘, chhiau-thô͘ chòe-chng, kap choh chhân-ni̍h hiah-ê kang;  tī it-chhè só͘ chòe ê kang bô-m̄-sī chin-giâm.
<sup>15</sup> Ū Hi-pek-lâi ê khioh-chiá-bú, chi̍t-ê miâ Si-hut-la̍h, chi̍t-ê miâ Phó͘-a.
<sup>16</sup> Ai-ki̍p ông tùi in kóng, Lín kā Hi-pek-lâi ê hū-jîn-lâng khioh kiáⁿ, khòaⁿ in lîm-phûn ê sî;  nā sī ta-po͘ gín-á, tio̍h hō͘ i sí;  nā sī cha-bó͘ gín-á, thang hō͘ i oa̍h.
<sup>17</sup> Chóng-sī khioh-chiá-bú kèng-ùi Siōng-tè, bô chiàu Ai-ki̍p ông ê bēng-lēng lâi kiâⁿ, kéng-jiân lâu ta-po͘ gín-á ê oa̍h-miā.
<sup>18</sup> Ai-ki̍p ông chiū kiò khioh-chiá-bú lâi, tùi in kóng, Lín siáⁿ-sū án-ni chòe, lâu ta-po͘ gín-á ê oa̍h-miā?
<sup>19</sup> Khioh-chiá-bú tùi Hoat-ló kóng, Hi-pek-lâi ê hū-jîn-lâng kap Ai-ki̍p ê hū-jîn-lâng bô tâng;  in khah khoài-piān, khioh-chiá-bú iáu-bē kàu, in í-keng siⁿ-liáu.
<sup>20</sup> Siōng-tè hó khoán-thāi khioh-chiá-bú;  peh-sìⁿ ke-thiⁿ chin-chōe, ke̍k-kî kiông-sēng.
<sup>21</sup> Khioh-chiá-bú in-ūi kèng-ùi Siōng-tè, Siōng-tè chiū hō͘ in chiâⁿ-ke.
<sup>22</sup> Hoat-ló hoan-hù i ê chèng peh-sìⁿ kóng, Hoān só͘ siⁿ ê ta-po͘-kiáⁿ lín tio̍h kā i hiat-lo̍h hô;  it-chhè ê cha-bó͘-gín-á, lín tio̍h lâu i ê sìⁿ-miā.

</p></div></div><div class="p_outer"><div class="p_left"> <div class="chap">=== 出埃及記 · 第 2 章 ===</div><p>
<sup>1</sup> 有一個利未族ê人，去chhōa一個利未族ê cha-bó͘-gín-á。
<sup>2</sup> Hit-ê婦人人懷孕，生一個kiáⁿ；看見伊是清秀ê gín-á，就khǹg伊三月日久。
<sup>3</sup> 後來看bōe koh khǹg得，就為tio̍h伊取蘆竹á ê箱，用石油kap瀝青糊伊；將gín-á hē tī hit內面，lok tī河邊，蘆葦ê中間。
<sup>4</sup> 伊ê大姊遠遠khiā-teh，ài知伊會tú-tio̍h怎樣。
<sup>5</sup> 法老ê cha-bó͘-kiáⁿ落來河裡，beh洗浴；伊hiah-ê女婢行遊tī河邊；伊看見蘆葦ê中間有箱，就差一個女婢giâ來。
<sup>6</sup> 掀開看見gín-á；看ah，gín-á teh哮。伊就憐憫伊，講：這就是希伯來人ê gín-á。
<sup>7</sup> 伊ê大姊kā法老ê cha-bó͘-kiáⁿ講：我去tī希伯來婦人人ê中間叫一個奶母，kā你io chit-ê gín-á，好mah？
<sup>8</sup> 法老ê cha-bó͘-kiáⁿ kā伊講：你thang去ah。 Cha-bó͘-kiáⁿ就去，叫gín-á ê老母。
<sup>9</sup> 法老ê cha-bó͘-kiáⁿ kā伊講：抱chit-ê gín-á去，kā我io伊，我beh hō͘你工錢。婦人人就抱gín-á去io伊。
<sup>10</sup> Gín-á漸漸大，婦人人就帶伊到法老ê cha-bó͘-kiáⁿ hia，做伊ê kiáⁿ。 伊kā伊號名叫摩西，講：因為我tùi水裡救伊出來。
<sup>11</sup> 後來摩西已經長成，伊出去到伊ê兄弟hia，看見in teh擔teh；看見一個埃及人phah一個希伯來人，就是伊ê兄弟。
<sup>12</sup> 伊看左右，看無人tī-hia，就phah死埃及人，iám tī沙裡。
<sup>13</sup> 隔日koh出去，看見有兩個希伯來ê人相phah，就對hit-ê m̄-tio̍h-ê講：你啥事phah你ê同伴？
<sup>14</sup> Hit-ê人講：Chī-chūi設立你做首領kap審判官來管阮？你想beh phah死我，親像phah死hit-ê埃及人mah？摩西驚講：chit-ê tāi-chì真正露出。
<sup>15</sup> 法老聽見chit-ê tāi-chì，就想beh thâi摩西。總是摩西閃避法老，走去米甸地khiā起；坐tī井邊。
<sup>16</sup> 米甸ê祭司有七個cha-bó͘-kiáⁿ；in來chhiūⁿ水到滿槽，hō͘老父ê羊群lim。
<sup>17</sup> Hiah-ê顧羊ê到，趕in；摩西就起來幫贊in，hō͘ in ê羊群lim。
<sup>18</sup> In來到老父，Liû-jíⁿ，hia；伊講：今á日lín怎樣hiah緊tò來？
<sup>19</sup> In講：有一個埃及人救阮脫離顧羊ê人ê手，koh替阮出力chhiūⁿ水，hō͘羊群lim。
<sup>20</sup> 伊對伊hiah-ê cha-bó͘-kiáⁿ講：Hit-ê人tī tah-lo̍h？Lín啥事放伊tī-hia？tio̍h請伊來食。
<sup>21</sup> 摩西願kap hit人tiàm；伊就將伊ê cha-bó͘-kiáⁿ Se-pho-la̍h，嫁hō͘摩西。
<sup>22</sup> 生一個kiáⁿ；摩西kā伊號名叫Kek-sūn；因為講：我寄腳tī外邦。
<sup>23</sup> 歷過chōe-chōe年，埃及王死；以色列人，因為做苦工，就吐氣喉叫；in做苦工喉叫ê聲到hō͘上帝聽見。
<sup>24</sup> 上帝聽見in ê hiⁿ-hiⁿ-chhan；上帝就記得伊kap亞伯拉罕、以撒、雅各所立ê約。
<sup>25</sup> 上帝看顧以色列人，上帝也知in ê tāi-chì。

</p></div><div class="p_right"><div class="chap">=== 出埃及記 · 第 2 章 ===</div><p>
<sup>1</sup> Ū chi̍t ê Lī-bī cho̍k ê lâng, khì chhōa chi̍t ê Lī-bī cho̍k ê cha-bó͘-gín-á.
<sup>2</sup> Hit-ê hū-jîn-lâng hoâi-īn, siⁿ chi̍t ê kiáⁿ; khòaⁿ-kìⁿ i sī chheng-siù ê gín-á, chiū khǹg i saⁿ-ge̍h-ji̍t kú.
<sup>3</sup> Āu-lâi khòaⁿ bōe koh khǹg-tit, chiū ūi-tio̍h i chhú lô͘-tek-á ê siuⁿ, ēng chio̍h-iû kap le̍k-chhiⁿ kô͘ i;  chiong gín-á hē ti7hit lāi-bīn, lok tī hô-piⁿ, lô͘-úi ê tiong-kan.
<sup>4</sup> I ê tōa-chí hn̄g-hn̄g khiā-teh, ài chai i ōe tú-tio̍h cháiⁿ-iūⁿ.
<sup>5</sup> Hoat-ló ê cha-bó͘-kiáⁿ lo̍h-lâi hô-ni̍h, beh sóe-e̍k;  i hiah-ê lú-pī kiâⁿ-iû tī hô-piⁿ;  i khòaⁿ-kìⁿ lô͘-úi ê tiong-kan ū siuⁿ, chiū chhe chi̍t ê lú-pī giâ-lâi.
<sup>6</sup> Hian-khui khòaⁿ-kìⁿ gín-á;  khòaⁿ ah, gín-á teh háu.  I chiū lîn-bín i, kóng, Che chiū-sī Hi-pek-lâi lâng ê gín-á.
<sup>7</sup> I ê tōa-chí kā Hoat-ló ê cha-bó͘-kiáⁿ kóng, Góa khì tī Hi-pek-lâi hū-jîn-lâng ê tiong-kan kiò chi̍t ê lin-bú, kā lí io chit-ê gín-á, hó mah?
<sup>8</sup> Hoat-ló ê cha-bó͘-kiáⁿ kā i kóng, Lí thang khì ah.  Cha-bó͘-kiáⁿ chiū khì, kiò gín-á ê lāu-bú.
<sup>9</sup> Hoat-ló ê cha-bó͘-kiáⁿ kā i kóng, Phō chit-ê gín-á khì, kā góa io i, góa beh hō͘ lí kang-chîⁿ.  Hū-jîn-lâng chiū phō gín-á khì io i.
<sup>10</sup> Gín-á chiām-chiām tōa, hū-jîn-lâng chiū tòa i kàu Hoat-ló ê cha-bó͘-kiáⁿ hia, chòe i ê kiáⁿ.  I kā i hō-miâ kiò Mô͘-se, kóng, In-ūi góa tùi chúi-ni̍h kiù i chhut-lâi.
<sup>11</sup> Āu-lâi Mô͘-se í-keng tióng-sêng, i chhut-khì kàu i ê hiaⁿ-tī hia, khòaⁿ-kìⁿ in teh taⁿ-teh; khòaⁿ-kìⁿ chi̍t ê Ai-ki̍p lâng phah chi̍t ê Hi-pek-lâi lâng, chiū-sī i ê hiaⁿ-tī.
<sup>12</sup> I khòaⁿ chó-iū, khòaⁿ bô lâng tī-hia, chiū phah-sí Ai-ki̍p lâng, iám tī soa-ni̍h.
<sup>13</sup> Keh-ji̍t koh chhut-khì, khòaⁿ-kìⁿ ū nn̄g ê Hi-pek-lâi ê lâng saⁿ-phah, chiū tùi hit-ê m̄-tio̍h-ê kóng, Lí siáⁿ-sū phah lí ê tâng-phōaⁿ?
<sup>14</sup> Hit-ê lâng kóng, Chī-chūi siat-li̍p lí chòe siú-léng kap sím-phòaⁿ-koaⁿ lâi koán goán?  Lí siūⁿ beh phah-sí góa, chhin-chhiūⁿ phah-sí hit-ê Ai-ki̍p lâng mah?  Mô͘-se kiaⁿ kóng, Chit-ê tāi-chì chin-chiàⁿ lō͘-chhut.
<sup>15</sup> Hoat-ló thiaⁿ-kìⁿ chit-ê tāi-chì, chiū siūⁿ beh thâi Mô͘-se.  Chóng-sī Mô͘-se siám-pī Hoat-ló, cháu-khì Bí-tiân tōe khiā-khí;  chē tī chíⁿ-piⁿ.
<sup>16</sup> Bí-tiân ê chè-si ū chhit-ê cha-bó͘-kiáⁿ;  in lâi chhiūⁿ-chúi kàu móa chô,  hō͘ lāu-pē ê iûⁿ-kûn lim.
<sup>17</sup> Hiah-ê kò͘-iûⁿ-ê kàu, kóaⁿ in;  Mô͘-se chiū khí-lâi pang-chān in, hō͘ in ê iûⁿ-kûn lim.
<sup>18</sup> In lâi kàu lāu-pē, Liû-jíⁿ, hia;  i kóng, Kin-á-ji̍t lín cháiⁿ-iūⁿ hiah-kín tò-lâi?
<sup>19</sup> In kóng, Ū chi̍t ê Ai-ki̍p lâng kiù goán thoat-lī kò͘-iûⁿ ê lâng ê chhiú, koh thòe goán chhut-la̍t chhiūⁿ chúi, hō͘ iûⁿ-kûn lim.
<sup>20</sup> I tùi i hiah-ê cha-bó͘-kiáⁿ kóng, Hit-ê lâng tī tah-lo̍h?  Lín siáⁿ-sū pàng i tī-hia?  tio̍h chhiáⁿ i lâi chia̍h.
<sup>21</sup> Mô͘-se goān kap hit-lâng tiàm; i chiū chiong i ê cha-bó͘-kiáⁿ Se-pho-la̍h, kè hō͘ Mô͘-se.
<sup>22</sup> Siⁿ chi̍t ê kiáⁿ;  Mô͘-se kā i hō miâ kiò Kek-sūn;  in-ūi kóng, Góa kià-kha tī gōa-pang.
<sup>23</sup> Le̍k-kè chōe-chōe nî Ai-ki̍p ông sí;  Í-sek-lia̍t lâng, in-ūi chòe khó͘-kang, chiū thó͘-khùi âu-kiò;  in chòe khó͘-kang âu-kiò ê siaⁿ kàu hō͘ Siōng-tè thiaⁿ-kìⁿ.
<sup>24</sup> Siōng-tè thiaⁿ-kìⁿ in ê hiⁿ-hiⁿ-chhan;  Siōng-tè chiū kì-tit I kap A-pek-la̍h-hán, Í-sat, Ngá-kok só͘ li̍p ê iok.
<sup>25</sup> Siōng-tè khòaⁿ-kò͘ Í-sek-lia̍t lâng, Siōng-tè iā chai in ê tāi-chì.

</p></div></div><div class="p_outer"><div class="p_left"> <div class="chap">=== 出埃及記 · 第 3 章 ===</div><p>
<sup>1</sup> 摩西顧伊ê丈人，米甸ê祭司，Ia̍p-thek-lô，ê羊群，趕羊去曠野ê後面，到上帝ê山，就是何烈山。
<sup>2</sup> 耶和華ê使者tī刺phè內火燄中對伊出現，伊看見，看ah，刺phè hō͘火燒，刺phè也無to̍h去。
<sup>3</sup> 摩西講：我taⁿ beh oat過去，看chit-ê地ê景象，chit-ê刺phè怎樣無to̍h去ah。
<sup>4</sup> 耶和華看見伊oat去beh看，上帝就對刺phè內叫伊講：摩西，摩西。伊就講：我tī-chia。
<sup>5</sup> 伊就講：你莫得近óa來；tio̍h thǹg你腳裡ê鞋，因為你khiā ê所在是聖地。
<sup>6</sup> Koh講：我是你ê祖公ê上帝，亞伯拉罕ê上帝，以撒ê上帝，雅各ê上帝。摩西遮伊ê面；m̄敢看上帝。
<sup>7</sup> 耶和華講：我ê百姓khiā起tī埃及ê，in ê困苦我實在已經看見lah；in為tio̍h督工ê來喉叫，我已經聽見lah；我本知in ê痛苦。
<sup>8</sup> Taⁿ我落來beh救in脫離埃及人ê手，chhōa in出hit-ê地，到肥súi開闊ê地，到流奶kap蜜ê地，就是迦南、Hek、A-mô͘-lī、Pí-lī-sé、Hi-bī、Iâ-pò͘-su、hiah-ê族ê所在。
<sup>9</sup> Taⁿ以色列人喉叫ê聲到hō͘我聽見；我也看見埃及人苦楚in ê艱苦。
<sup>10</sup> Taⁿ你來，我beh差你去見法老，chhōa我ê百姓以色列人出埃及。
<sup>11</sup> 摩西對上帝講：我是甚麼人thang去見法老，chhōa以色列人出埃及ah？
<sup>12</sup> 伊講：我實在beh kap你tī-teh；你chhōa百姓出埃及了後，lín beh tī chit-ê山服事上帝；這beh做我差你ê證據。
<sup>13</sup> 摩西對上帝講：看ah，我到以色列人hia，對in講：Lín祖公ê上帝差我來lín chia；in若問我講：伊叫甚麼名？我beh kā in講甚麼ah？
<sup>14</sup> 上帝對摩西講：我是自然而然ê；koh講：你tio̍h kā以色列人án-ni講：自然ê差我到lín chia。
<sup>15</sup> 上帝koh對摩西講：你tio̍h對以色列人án-ni講：差我到lín chia ê，就是耶和華，lín祖公ê上帝，亞伯拉罕ê上帝，以撒ê上帝，雅各ê上帝；這是我永遠ê名，這是我ê記念到萬代。
<sup>16</sup> 你去招集以色列ê長老，kā in講：耶和華，lín祖公ê上帝，就是亞伯拉罕、以撒、雅各ê上帝，對我出現，講：我實在眷顧lín，人tī埃及所款待lín ê，我也有看見。
<sup>17</sup> 我也bat講：我beh chhōa lín出埃及ê艱苦，到迦南，Hek，A-mô͘-lī，Pí-lī-sé，Hi-bī，Iâ-pò͘-su，hiah-ê族ê地，到流奶kap蜜ê地。
<sup>18</sup> In beh聽你ê話；你kap以色列ê長老tio̍h去見埃及王，kā伊講：希伯來人ê上帝耶和華已經tú-tio̍h阮；taⁿ求你容允阮去曠野，行三日ê路站，beh祭祀耶和華，阮ê上帝。
<sup>19</sup> 我知雖然用大權能ê手，埃及王也m̄ hō͘ lín去。
<sup>20</sup> 我beh伸我ê手，用我tī埃及中所beh行一切ê奇事來phah伊；然後伊chiah准lín去。
<sup>21</sup> 我beh hō͘ chit-ê百姓得tio̍h恩典tī埃及人ê面前，hō͘ lín出去ê時，無空手去；
<sup>22</sup> chiah-ê婦人人ta̍k-ê beh對伊ê厝邊kap tòa tī伊ê家內ê婦人人討銀器、金器，kap衣服，thang hō͘你ê kiáⁿ cha-bó͘-kiáⁿ用；án-ni lín beh搶埃及人。

</p></div><div class="p_right"><div class="chap">=== 出埃及記 · 第 3 章 ===</div><p>
<sup>1</sup> Mô͘-se kò͘ i ê tiūⁿ-lâng, Bí-tiân ê chè-si, Ia̍p-thek-lô, ê iûⁿ-kûn, kóaⁿ iûⁿ khì khòng-iá ê āu-bīn, kàu Siōng-tè ê soaⁿ, chiū-sī Hô-lia̍t soaⁿ.
<sup>2</sup> Iâ-hô-hoa ê sù-chiá tī chhì-phè-lāi hé-iām-tiong tùi i chhut-hiān, i khòaⁿ-kìⁿ, khòaⁿ ah, chhì-phè hō͘ hé sio, chhì-phè iā bô to̍h-khì.
<sup>3</sup> Mô͘-se kóng, Góa taⁿ beh oat-kè-khì, khòaⁿ chit-ê tōe ê kéng-siōng, chit-ê chhì-phè cháiⁿ-iūⁿ bô to̍h-khì ah.
<sup>4</sup> Iâ-hô-hoa khòaⁿ-kìⁿ i oat-khì beh khòaⁿ, Siōng-tè chiū tùi chhì-phè-lāi kiò i kóng, Mô͘-se, Mô͘-se.  I chiū kóng, Góa tī-chia.
<sup>5</sup> I chiū kóng, Lí bo̍h-tit kūn-óa lâi;  tio̍h thǹg lí kha-ni̍h ê ôe, in-ūi lí khiā ê só͘-chāi sī sèng-tōe.
<sup>6</sup> Koh kóng, Góa sī lí ê chó͘-kong ê Siōng-tè, A-pek-la̍h-hán ê Siōng-tè, Í-sat ê Siōng-tè, Ngá-kok ê Siōng-tè.  Mô͘-se jia i ê bīn; m̄-káⁿ khòaⁿ Siōng-tè.
<sup>7</sup> Iâ-hô-hoa kóng, Góa ê peh-sìⁿ khiā-khí tī Ai-ki̍p ê, in ê khùn-khó͘ Góa si̍t-chāi í-keng khòaⁿ-kìⁿ lah;  in ūi-tio̍h tok-kang-ê lâi âu-kiò, Góa í-keng thiaⁿ-kìⁿ lah;  Góa pún chai in ê thòng-khó͘.
<sup>8</sup> Taⁿ Góa lo̍h-lâi beh kiù in thoat-lī Ai-ki̍p lâng ê chhiú, chhōa in chhut hit-ê tōe, kàu pûi-súi khui-khoah ê tōe, kàu lâu lin kap bi̍t ê tōe, chiū-sī Ka-lâm, Hek, A-mô͘-lī, Pí-lī-sé, Hi-bī, Iâ-pò͘-su, hiah-ê cho̍k ê só͘-chāi.
<sup>9</sup> Taⁿ Í-sek-lia̍t lâng âu-kiò ê siaⁿ kàu hō͘ Góa thiaⁿ-kìⁿ;  Góa iā khòaⁿ-kìⁿ Ai-ki̍p lâng khó͘-chhó͘ in ê kan-khó͘.
<sup>10</sup> Taⁿ lí lâi, Góa beh chhe lí khì kìⁿ Hoat-ló, chhōa Góa ê peh-sìⁿ Í-sek-lia̍t lâng chhut Ai-ki̍p.
<sup>11</sup> Mô͘-se tùi Siōng-tè kóng, Góa sī sím-mi̍h lâng thang khì kìⁿ Hoat-ló, chhōa Í-sek-lia̍t lâng chhut Ai-ki̍p ah?
<sup>12</sup> I kóng, Góa si̍t-chāi beh kap lí tī-teh;  lí chhōa peh-sìⁿ chhut Ai-ki̍p liáu-āu, lín beh tī chit-ê soaⁿ ho̍k-sāi Siōng-tè;  che beh chòe Góa chhe lí ê chèng-kù.
<sup>13</sup> Mô͘-se tùi Siōng-tè kóng, Khòaⁿ ah, góa kàu Í-sek-lia̍t lâng hia, tùi in kóng, Lín chó͘-kong ê Siōng-tè chhe góa lâi lín chia;  in nā mn̄g góa kóng, I kiò sím-mi̍h miâ?  góa beh kā in kóng sím-mi̍h ah?
<sup>14</sup> Siōng-tè tùi Mô͘-se kóng, Góa sī Chū-jiân Jî-jiân-ê; koh kóng, Lí tio̍h kā Í-sek-lia̍t lâng án-ni kóng, Chū-jiân-ê chhe góa kàu lín chia.
<sup>15</sup> Siōng-tè koh tùi Mô͘-se kóng, Lí tio̍h tùi Í-sek-lia̍t lâng án-ni kóng, Chhe góa kàu lín chia ê, chiū-sī Iâ-hô-hoa, lín chó͘-kong ê Siōng-tè, A-pek-la̍h-hán ê Siōng-tè, Í-sat ê Siōng-tè, Ngá-kok ê Siōng-tè;  che sī Góa éng-oán ê miâ, che sī Góa ê kì-liām kàu bān-tāi.
<sup>16</sup> Lí khì chio-chi̍p Í-sek-lia̍t ê tiúⁿ-ló, kā in kóng, Iâ-hô-hoa, lín chó͘-kong ê Siōng-tè, chiū-sī A-pek-la̍h-hán, Í-sat, Ngá-kok ê Siōng-tè, tùi góa chhut-hiān, kóng, Góa si̍t-chāi koàn-kò͘ lín, lâng tī Ai-ki̍p só͘ khoán-thāi lín ê, Góa iā ū khòaⁿ-kìⁿ.
<sup>17</sup> Góa iā bat kóng, Góa beh chhōa lín chhut Ai-ki̍p ê kan-khó͘, kàu Ka-lâm, Hek, A-mô͘-lī, Pí-lī-sé, Hi-bī, Iâ-pò͘-su, hiah-ê cho̍k ê tōe, kàu lâu lin kap bi̍t ê tōe.
<sup>18</sup> In beh thiaⁿ lí ê ōe;  lí kap Í-sek-lia̍t ê tiúⁿ-ló tio̍h khì kìⁿ Ai-ki̍p ông, kā i kóng, Hi-pek-lâi lâng ê Siōng-tè Iâ-hô-hoa í-keng tú-tio̍h goán;  taⁿ kiû lí iông-ún goán khì khòng-iá, kiâⁿ saⁿ-ji̍t ê lō͘-chām, beh chè-sū Iâ-hô-hoa, goán ê Siōng-tè.
<sup>19</sup> Góa chai sui-jiân ēng tōa koân-lêng ê chhiú, Ai-ki̍p ông iā m̄ hō͘ lín khì.
<sup>20</sup> Góa beh chhun Góa ê chhiú, ēng Góa tī Ai-ki̍p-tiong só͘ beh kiâⁿ it-chhè ê kî-sū lâi phah i;  jiân-āu i chiah chún lín khì.
<sup>21</sup> Góa beh hō͘ chit-ê peh-sìⁿ tit-tio̍h un-tián tī Ai-ki̍p lâng ê bīn-chêng, hō͘ lín chhut-khì ê sî, bô khang-chhiú khì;
<sup>22</sup> chiah-ê hū-jîn-lâng ta̍k-ê beh tùi i ê chhù-piⁿ kap tòa tī i ê ke-lāi ê hū-jîn-lâng thó gûn-khì, kim-khì, kap i-ho̍k, thang hō͘ lí ê kiáⁿ cha-bó͘-kiáⁿ ēng;  án-ni lín beh chhiúⁿ Ai-ki̍p lâng.

</p></div></div><div class="p_outer"><div class="p_left"> <div class="chap">=== 出埃及記 · 第 4 章 ===</div><p>
<sup>1</sup> 摩西應講，看ah，in beh m̄信我，也m̄聽我ê話；因為in beh講：耶和華bē-bat對你出現。
<sup>2</sup> 耶和華對伊講，Tī你手裡是甚麼？伊講：是柺á。
<sup>3</sup> 講：Hiat tī地裡。伊一下hiat tī地裡，就變做蛇；摩西就走閃伊。
<sup>4</sup> 耶和華對摩西講：伸你ê手掠伊ê尾；(就伸手掠伊，tī手中猶原變做柺á；)
<sup>5</sup> án-ni thang hō͘ in信耶和華，in ê祖公ê上帝，亞伯拉罕ê上帝，以撒ê上帝，雅各ê上帝，有對你出現。
<sup>6</sup> 耶和華koh對伊講，Hē你ê手tī你ê胸前。就下手tī胸前；抽出來ê時，看ah，手已經thái-ko，白親像雪。
<sup>7</sup> Koh講：Koh hē你ê手tī你ê胸前。(伊就hē tī伊ê胸前；抽出來ê時，看ah，已經照原，kap thong身軀ê肉無各樣。)
<sup>8</sup> Koh講：設使in無beh信你，也無beh聽頭一個神蹟，就beh信第二個神蹟。
<sup>9</sup> Hit兩個神蹟in若lóng m̄信，也m̄聽你ê話，你tio̍h tùi河裡iúⁿ水，倒tī乾地；你tùi河裡所iúⁿ ê水beh tī乾地變做血。
<sup>10</sup> 摩西對耶和華講：主ah，我平素m̄是能講話ê人，對祢kā祢ê奴僕講話ê了後也是án-ni；我是嘴舌鈍ê人。
<sup>11</sup> 耶和華對伊講，創造人ê嘴是chī-chūi ah？hō͘人啞口、臭耳人、目睭金、chhiⁿ-mî ê，是chī-chūi ah？kiám-m̄是我耶和華mah？
<sup>12</sup> Taⁿ你去ah，我beh賞賜你口才，教示你所應該講ê。
<sup>13</sup> 伊講：主ah，你合意差chī-chūi，就差伊去。
<sup>14</sup> 耶和華對摩西發出受氣，講：Kiám-m̄是有你ê兄，利未人，亞倫mah？我知伊是能講話ê人。Koh伊taⁿ出來迎接你；伊一下看見你心內就歡喜。
<sup>15</sup> 你tio̍h對伊講，用所應該講ê話傳hō͘伊；我也beh賞賜你kap伊有口才，koh beh教示lín所應該行ê事。
<sup>16</sup> 伊beh替你對百姓講話；伊beh對你準做嘴，你beh對伊準做上帝。
<sup>17</sup> 你ê手tio̍h kia̍h一支柺á，用伊來行神蹟。
<sup>18</sup> Tùi án-ni，摩西就去，tò去伊ê丈人Ia̍p-thek-lô hia，kā伊講：求你容允我tò去，看我ê兄弟tī埃及ê，看in iáu tī-teh á無。Ia̍p-thek-lô kā摩西講：你thang安然去lah。
<sup>19</sup> 耶和華tī米甸對摩西講：你去tò去埃及，因為ài 害你ê性命ê人lóng死lah。
<sup>20</sup> 摩西帶伊ê bó͘ kap兩個kiáⁿ，hō͘ in騎驢，tò去埃及地；摩西手裡kia̍h上帝ê柺á。
<sup>21</sup> 耶和華對摩西講：你tò去埃及ê時，tio̍h注意將我所交tī你ê手一切ê奇事行tī法老ê面前；總是我beh hō͘伊ê心硬，伊也無beh放chit-ê百姓去。
<sup>22</sup> 你tio̍h kā法老講：耶和華án-ni講：以色列是我ê kiáⁿ，就是我ê大kiáⁿ；
<sup>23</sup> 我bat對你講，Tio̍h tháu放我ê kiáⁿ去，thang服事我；你也m̄准伊去；看ah，我beh thâi死你ê kiáⁿ，就是你ê大kiáⁿ。
<sup>24</sup> 摩西tī路裡，tī客店，耶和華tú-tio̍h伊，beh hō͘伊死。
<sup>25</sup> Se-pho-la̍h就the̍h一塊利石，割伊ê kiáⁿ陽物ê皮，hiat tī伊ê腳前，講：你是我血ê丈夫。
<sup>26</sup> 耶和華就放伊soah。婦人人講：你是血ê丈夫，因為割禮ê緣故。
<sup>27</sup> 耶和華kā亞倫講：你去曠野迎接摩西。伊就去，tī上帝ê山tú-tio̍h伊，就kā伊chim。
<sup>28</sup> 摩西將耶和華差伊講ê話，kap吩咐伊行ê神蹟，lóng kā亞倫講。
<sup>29</sup> 摩西、亞倫就去招集以色列人眾長老；
<sup>30</sup> 亞倫將耶和華對摩西所講ê話lóng講伊，koh tī百姓ê面前行hiah-ê神蹟。
<sup>31</sup> 百姓就信；in聽見耶和華眷顧以色列人，koh看in ê艱苦，就àⁿ頭敬拜。

</p></div><div class="p_right"><div class="chap">=== 出埃及記 · 第 4 章 ===</div><p>
<sup>1</sup> Mô͘-se ìn kóng, Khòaⁿ ah, in beh m̄-sìn góa, iā m̄-thiaⁿ góa ê ōe;  in-ūi in beh kóng, Iâ-hô-hoa bē-bat tùi lí chhut-hiān.
<sup>2</sup> Iâ-hô-hoa tùi i kóng, Tī lí chhiú-ni̍h sī sím-mi̍h?  I kóng, Sī koáiⁿ-á.
<sup>3</sup> Kóng, Hiat tī tōe-ni̍h.  I chi̍t-ē hiat tī tōe-ni̍h, chiū pìⁿ-chòe chôa;  Mô͘-se chiū cháu-siám i.
<sup>4</sup> Iâ-hô-hoa tùi Mô͘-se kóng, Chhun lí ê chhiú lia̍h i ê bé;  (chiū chhun-chhiú lia̍h i, tī chhiú-tiong iû-goân pìⁿ-chòe koáiⁿ-á;)
<sup>5</sup> án-ni thang hō͘ in sìn Iâ-hô-hoa, in ê chó͘-kong ê Siōng-tè, A-pek-la̍h-hán ê Siōng-tè, Í-sat ê Siōng-tè, Ngá-kok ê Siōng-tè, ū tùi lí chhut-hiān.
<sup>6</sup> Iâ-hô-hoa koh tùi i kóng, Hē lí ê chhiú tī lí ê heng-chêng.  Chiū hē chhiú tī heng-chêng;  thiu-chhut-lâi ê sî, khòaⁿ ah, chhiú í-keng thái-ko, pe̍h chhin-chhiūⁿ seh.
<sup>7</sup> Koh kóng, Koh hē lí ê chhiú tī lí ê heng-chêng.  (I chiū hē tī i ê heng-chêng;  thiu-chhut-lâi ê sî, khòaⁿ ah, í-keng chiàu-goân, kap thong seng-khu ê bah bô koh-iūⁿ.)
<sup>8</sup> Koh kóng, Siat-sú in bô beh sìn lí, iā bô beh thiaⁿ thâu-chi̍t ê sîn-jiah, chiū beh sìn tē-jī ê sîn-jiah.
<sup>9</sup> Hit nn̄g ê sîn-jiah in nā lóng m̄-sìn, iā m̄-thiaⁿ lí ê ōe, lí tio̍h tùi hô-ni̍h iúⁿ chúi, tò tī ta-tōe;  lí tùi hô-ni̍h só͘ iúⁿ ê chúi beh tī ta-tōe pìⁿ-chòe huih.
<sup>10</sup> Mô͘-se tùi Iâ-hô-hoa kóng, Chú ah, góa pêng-sò͘ m̄-sī ōe kóng-ōe ê lâng, tùi Lí kā Lí ê lô͘-po̍k kóng-ōe ê liáu-āu iā sī án-ni;  góa sī chhùi-chi̍h tun ê lâng.
<sup>11</sup> Iâ-hô-hoa tùi i kóng, Chhòng-chō lâng ê chhùi sī chī-chūi ah?  hō͘ lâng é-káu, chhàu-hī-lâng, ba̍k-chiu kim, chhiⁿ-mî ê, sī chī-chūi ah?  kiám-m̄-sī Góa Iâ-hô-hoa mah?
<sup>12</sup> Taⁿ lí khì ah, Góa beh siúⁿ-sù lí kháu-châi, kà-sī lí só͘ eng-kai kóng-ê.
<sup>13</sup> I kóng, Chú ah, Lí ha̍p-ì chhe chī-chūi, chiū chhe i khì.
<sup>14</sup> Iâ-hô-hoa tùi Mô͘-se hoat-chhut siū-khì, kóng, Kiám-m̄-sī ū lí ê hiaⁿ, Lī-bī-lâng, A-lûn mah?  Góa chai i sī ōe kóng-ōe ê lâng.  Koh i taⁿ chhut-lâi ngiâ-chih lí;  i chi̍t-ē khòaⁿ-kìⁿ lí sim-lāi chiū hoaⁿ-hí.
<sup>15</sup> Lí tio̍h tùi i kóng, ēng só͘ eng-kai kóng ê ōe thoân hō͘ i;  Góa iā beh siúⁿ-sù lí kap i ū kháu-châi, koh beh kà-sī lín só͘ eng-kai kiâⁿ ê sū.
<sup>16</sup> I beh thòe lí tùi peh-sìⁿ kóng-ōe;  i beh tùi lí chún-chòe chhùi, lí beh tùi i chún-chòe Siōng-tè.
<sup>17</sup> Lí ê chhiú tio̍h kia̍h chi̍t ki koáiⁿ-á, ēng i lâi kiâⁿ sîn-jiah.
<sup>18</sup> Tùi án-ni Mô͘-se chiū khì, tò-khì i ê tiūⁿ-lâng Ia̍p-thek-lô hia, kā i kóng, Kiû lí iông-ún góa tò-khì, khòaⁿ góa ê hiaⁿ-tī tī Ai-ki̍p ê, khòaⁿ in iáu tī-teh á-bô.  Ia̍p-thek-lô kā Mô͘-se kóng, Lí thang an-jiân khì lah.
<sup>19</sup> Iâ-hô-hoa tī Bí-tiân tùi Mô͘-se kóng, Lí khì tò-khì Ai-ki̍p, in-ūi ài hāi lí ê sìⁿ-miā ê lâng lóng sí lah.
<sup>20</sup> Mô͘-se tòa i ê bó͘ kap nn̄g ê kiáⁿ, hō͘ in khiâ-lû, tò-khì Ai-ki̍p tōe;  Mô͘-se chhiú-ni̍h kia̍h Siōng-tè ê koáiⁿ-á.
<sup>21</sup> Iâ-hô-hoa tùi Mô͘-se kóng, Lí tò-khì Ai-ki̍p ê sî, tio̍h chù-ì chiong Góa só͘ kau tī lí ê chhiú it-chhè ê kî-sū kiâⁿ tī Hoat-ló ê bīn-chêng;  chóng-sī Góa beh hō͘ i ê sim ngī, i iā bô beh pàng chit-ê peh-sìⁿ khì.
<sup>22</sup> Lí tio̍h kā Hoat-ló kóng, Iâ-hô-hoa án-ni kóng, Í-sek-lia̍t sī Góa ê kiáⁿ, chiū-sī Góa ê tōa-kiáⁿ;
<sup>23</sup> Góa bat tùi lí kóng, Tio̍h tháu-pàng Góa ê kiáⁿ khì, thang ho̍k-sāi Góa;  lí iā m̄-chún i khì;  khòaⁿ ah, Góa beh thâi-sí lí ê kiáⁿ, chiū-sī lí ê tōa-kiáⁿ.
<sup>24</sup> Mô͘-se tī lō͘-ni̍h, tī kheh-tiàm, Iâ-hô-hoa tú-tio̍h i, beh hō͘ i sí.
<sup>25</sup> Se-pho-la̍h chiū the̍h chi̍t tè lāi-chio̍h, koah i ê kiáⁿ iông-bu̍t ê phê, hiat tī i ê kha-chêng, kóng, Lí sī góa huih ê tiōng-hu.
<sup>26</sup> Iâ-hô-hoa chiū pàng i soah.  Hū-jîn-lâng kóng, Lí sī huih ê tiōng-hu, in-ūi kat-lé ê iân-kò͘.
<sup>27</sup> Iâ-hô-hoa kā A-lûn kóng, Lí khì khòng-iá ngiâ-chih Mô͘-se.  I chiū khì, tī Siōng-tè ê soaⁿ tú-tio̍h i, chiū kā i chim.
<sup>28</sup> Mô͘-se chiong Iâ-hô-hoa chhe i kóng ê ōe, kap hoan-hù i kiâⁿ ê sîn-jiah, lóng kā A-lûn kóng.
<sup>29</sup> Mô͘-se, A-lûn chiū khì chio-chi̍p Í-sek-lia̍t lâng chèng tiúⁿ-ló;
<sup>30</sup> A-lûn chiong Iâ-hô-hoa tùi Mô͘-se só͘ kóng ê ōe lóng kóng i, koh tī peh-sìⁿ ê bīn-chêng kiâⁿ hiah-ê sîn-jiah.
<sup>31</sup> Peh-sìⁿ chiū sìn;  in thiaⁿ-kìⁿ Iâ-hô-hoa koàn-kò͘ Í-sek-lia̍t lâng, koh khòaⁿ in ê kan-khó͘, chiū àⁿ-thâu kèng-pài.

</p></div></div><div class="p_outer"><div class="p_left"> <div class="chap">=== 出埃及記 · 第 5 章 ===</div><p>
<sup>1</sup> 後來摩西、亞倫入去，kā法老講：以色列ê上帝耶和華án-ni講：准我ê百姓去，in thang tī曠野為我守節。
<sup>2</sup> 法老講：耶和華是chī-chūi hō͘我tio̍h聽伊ê話，准以色列人去ah？我m̄-bat耶和華，也m̄准以色列人去。
<sup>3</sup> In講：希伯來人ê上帝tú-tio̍h阮；求你准阮去曠野行三日ê路，祭祀耶和華阮ê上帝，驚了伊用瘟疫、刀劍臨到阮。
<sup>4</sup> 埃及王對in講：摩西、亞倫，lín啥事hō͘百姓荒廢in ê工 ah？lín去擔lín ê擔lah。
<sup>5</sup> 法老講：看ah，chit所在ê百姓現在真chōe，lín竟然hō͘ in soah in ê擔擔。
<sup>6</sup> 當hit日法老吩咐百姓ê督工ê kap in ê頭目，講：
<sup>7</sup> Lín m̄-thang照舊用草hō͘ chit-ê百姓做磚；hō͘ in去家己拾草。
<sup>8</sup> In前做磚ê數額，lín猶原hō͘ in án-ni做，m̄-thang小khóa減少；因為in pîn-tōaⁿ，所以喉叫講：准阮去祭祀阮ê上帝。
<sup>9</sup> Lín tio̍h用khah重ê工 hō͘ in做，hō͘ in tio̍h磨；無去聽無影話。
<sup>10</sup> 百姓ê督工ê kap in ê頭目出去kā百姓講：法老án-ni講：我m̄用草hō͘ lín。
<sup>11</sup> Lín看tah-lo̍h有草，就家己去hia拾；總是lín ê工 lóng bōe少得。
<sup>12</sup> Tùi án-ni，百姓四散遍埃及地，拾草á幼來做草。
<sup>13</sup> 督工ê逼in講：Lín日日tio̍h做完lín ê工 kap以前有草無各樣。
<sup>14</sup> 法老督工ê phah伊所派管理以色列人ê頭目，講：Lín昨日今á日怎樣無做完lín ê工，照從前ê數額做磚ah？
<sup>15</sup> 以色列人ê頭目來對法老求叫，講：啥事án-ni款待你ê奴僕？
<sup>16</sup> 無用草hō͘你ê奴僕，koh kā阮講：tio̍h做磚；看ah，你ê奴僕受phah；實在是你ê百姓ê過失。
<sup>17</sup> 伊講：Lín pîn-tōaⁿ，lín pîn-tōaⁿ；所以lín講：准阮去祭祀耶和華。
<sup>18</sup> Taⁿ lín去做工，草m̄ hō͘ lín，總是磚 tio̍h照額來交。
<sup>19</sup> 以色列人ê頭目聽見講：日日做磚 ê額bōe-thang減少，就知害 lah。
<sup>20</sup> In離開法老出來，tú-tio̍h摩西、亞倫khiā tī in ê頭前，就對in講：
<sup>21</sup> 願耶和華鑑察lín，審判lín；因為lín hō͘阮tī法老ê面前kap伊ê人臣ê面前有臭名，用刀hē tī in ê手來thâi阮。
<sup>22</sup> 摩西倒tńg去耶和華hia，講：主ah，你啥事pháiⁿ款待chit-ê百姓？啥事差我？
<sup>23</sup> 因為tùi我見法老，託你ê名來講ê時，伊就pháiⁿ款待chit-ê百姓；你也lóng無救你ê百姓。

</p></div><div class="p_right"><div class="chap">=== 出埃及記 · 第 5 章 ===</div><p>
<sup>1</sup> Āu-lâi Mô͘-se ,A-lûn ji̍p-khì, kā Hoat-ló kóng, Í-sek-lia̍t ê Siōng-tè Iâ-hô-hoa án-ni kóng, Chún Góa ê peh-sìⁿ khì, in thang tī khòng-iá ūi Góa siú-choeh.
<sup>2</sup> Hoat-ló kóng, Iâ-hô-hoa sī chī-chūi hō͘ góa tio̍h thiaⁿ I ê ōe, chún Í-sek-lia̍t lâng khì ah?  Góa m̄-bat Iâ-hô-hoa, iā m̄-chún Í-sek-lia̍t lâng khì.
<sup>3</sup> In kóng, Hi-pek-lâi lâng ê Siōng-tè tú-tio̍h goán;  kiû lí chún goán khì khòng-iá kiâⁿ saⁿ ji̍t ê lō͘, chè-sū Iâ-hô-hoa goán ê Siōng-tè, kiaⁿ-liáu I ēng un-e̍k to-kiàm lîm-kàu goán.
<sup>4</sup> Ai-ki̍p ông tùi in kóng, Mô͘-se, A-lûn, lín siáⁿ-sū hō͘ peh-sìⁿ hong-hòe in ê kang ah?  lín khì taⁿ lín ê tàⁿ lah.
<sup>5</sup> Hoat-ló kóng, Khòaⁿ ah, chit só͘-chāi ê peh-sìⁿ hiān-chāi chin-chōe, lín kéng-jiân hō͘ in soah in ê taⁿ-tàⁿ.
<sup>6</sup> Tng hit-ji̍t Hoat-ló hoan-hù peh-sìⁿ ê tok-kang-ê kap in ê thâu-ba̍k, kóng,
<sup>7</sup> Lín m̄-thang chiàu-kū ēng chháu hō͘ chit-ê peh-sìⁿ chòe chng;  hō͘ in khì ka-kī khioh chháu.
<sup>8</sup> In chêng chòe chng ê siàu-gia̍h, lín iû-goân hō͘ in án-ni chòe, m̄-thang sió-khóa kiám-chió;  in-ūi in pîn-tōaⁿ, só͘-í âu-kiò kóng, Chún goán khì chè-sū goán ê Siōng-tè.
<sup>9</sup> Lín tio̍h ēng khah-tāng ê kang hō͘ in chòe, hō͘ in tio̍h-bôa;  bô khì thiaⁿ bô-iáⁿ ōe.
<sup>10</sup> Peh-sìⁿ ê tok-kang-ê kap in ê thâu-ba̍k chhut-khì kā peh-sìⁿ kóng, Hoat-ló án-ni kóng, Góa m̄ ēng chháu hō͘ lín.
<sup>11</sup> Lín khòaⁿ tah-lo̍h ū chháu, chiū ka-kī khì hia khioh;  chóng-sī lín ê kang lóng bōe chió-tit.
<sup>12</sup> Tùi án-ni peh-sìⁿ sì-sòaⁿ piàn Ai-ki̍p tōe, khioh chháu-á-iù lâi chòe chháu.
<sup>13</sup> Tok-kang-ê pek in kóng, Lín ji̍t-ji̍t tio̍h chòe-oân lín ê kang kap í-chêng ū chháu bô koh-iūⁿ.
<sup>14</sup> Hoat-ló tok-kang-ê phah i só͘ phài koán-lí Í-sek-lia̍t lâng ê thâu-ba̍k, kóng, Lín chā-ji̍t kin-á-ji̍t cháiⁿ-iūⁿ bô chòe-oân lín ê kang, chiàu chiông-chêng ê siàu-gia̍h chòe chng ah?
<sup>15</sup> Í-sek-lia̍t lâng ê thâu-ba̍k lâi tùi Hoat-ló kiû-kiò, kóng, Siáⁿ-sū án-ni khoán-thāi lí ê lô͘-po̍k?
<sup>16</sup> Bô ēng chháu hō͘ lí ê lô͘-po̍k, koh kā goán kóng, Tio̍h chòe-chng;  khòaⁿ ah, lí ê lô͘-po̍k siū-phah;  si̍t-chāi sī lí ê peh-sìⁿ ê kè-sit.
<sup>17</sup> I kóng, Lín pîn-tōaⁿ, lín pîn-tōaⁿ;  só͘-í lín kóng, Chún goán khì chè-sū Iâ-hô-hoa.
<sup>18</sup> Taⁿ lín khì chòe-kang, chháu m̄ hō͘ lín, chóng-sī chng tio̍h chiàu-gia̍h lâi kau.
<sup>19</sup> Í-sek-lia̍t lâng ê thâu-ba̍k thiaⁿ-kìⁿ kóng, Ji̍t-ji̍t chòe chng ê gia̍h bōe thang kiám-chió, chiū chai hāi lah.
<sup>20</sup> In lī-khui Hoat-ló chhut-lâi, tú-tio̍h Mô͘-se, A-lûn khiā tī in ê thâu-chêng, chiū tùi in kóng,
<sup>21</sup> Goān Iâ-hô-hoa kàm-chhat lín, sím-phòaⁿ lín;  in-ūi lín hō͘ goán tī Hoat-ló ê bīn-chêng kap i ê jîn-sîn ê bīn-chêng ū chhàu-miâ, ēng to hē tī in ê chhiú lâi thâi goán.
<sup>22</sup> Mô͘-se tò-tńg-khì Iâ-hô-hoa hia, kóng, Chú ah, Lí siáⁿ-sū pháiⁿ khoán-thāi chit-ê peh-sìⁿ?  siáⁿ-sū chhe góa?
<sup>23</sup> In-ūi tùi góa kìⁿ Hoat-ló, thok Lí ê miâ lâi kóng ê sî, i chiū pháiⁿ khoán-thāi chit-ê peh-sìⁿ;  Lí iā lóng bô kiù Lí ê peh-sìⁿ.

</p></div></div><div class="p_outer"><div class="p_left"> <div class="chap">=== 出埃及記 · 第 6 章 ===</div><p>
<sup>1</sup> 耶和華對摩西講：我所beh行tī法老ê，taⁿ你beh看見；因為用權能ê手，伊beh准in去，koh用權能ê手，伊beh趕in出伊ê地。
<sup>2</sup> 上帝koh對摩西講：我就是耶和華；
<sup>3</sup> 我名做全能ê上帝出現tī亞伯拉罕、以撒、雅各，總是我ê名做耶和華，我未有hō͘ in bat我。
<sup>4</sup> 我koh kap in立我堅固ê約，beh將in所出外ê迦南地賞賜in，就是in寄腳ê地。
<sup>5</sup> 我也聽見以色列人hiⁿ-hiⁿ-chhan，就是埃及人督in做苦工；我也記念我ê約。
<sup>6</sup> 所以你tio̍h kā以色列人講：我是耶和華；我beh tùi埃及人所hō͘ lín taⁿ ê重擔chhōa lín出來，koh beh救lín脫離in所hō͘ lín做ê苦工。我也beh用伸出ê手kap大ê審判救贖lín。
<sup>7</sup> 我也beh掠lín做我ê百姓，我也beh做lín ê上帝；lín beh知我是耶和華，lín ê上帝，是tùi埃及人所hō͘ lín擔ê重擔chhōa lín出來。
<sup>8</sup> 我chiù-chōa應允beh hō͘亞伯拉罕、以撒、雅各hit-ê地，我beh chhōa lín入去hia，將hit-ê地賞賜lín做業；我是耶和華。
<sup>9</sup> 摩西將chit-ê kā以色列人講；總是in為tio̍h心內憂悶，也做苦工，m̄肯聽摩西。
<sup>10</sup> 耶和華吩咐摩西講：
<sup>11</sup> 你入去kā埃及王法老講：tio̍h 准以色列人出伊ê地。
<sup>12</sup> 摩西tī耶和華ê面前講：看ah，以色列人尚且m̄聽我，法老thái-thó beh聽我chit-ê嘴舌鈍ê人ah？
<sup>13</sup> 耶和華吩咐摩西、亞倫tio̍h傳命hō͘以色列人kap埃及王法老，thang chhōa以色列人出埃及地。
<sup>14</sup> 以色列chiah-ê房長ê名記tī下底；以色列大kiáⁿ Liû-piān ê kiáⁿ；Hap-lo̍k、Hoat-lō͘、Hi-su-lûn、Ka-bí；chiah-ê是Liû-piān hiah-ê家。
<sup>15</sup> 西門ê kiáⁿ；Iâ-bó͘-lī、Ngá-bín、O-hat、Ngá-kun、Só-hat，以及迦南地ê cha-bó͘-kiáⁿ所生ê掃羅；chiah-ê是西門hiah-ê家。
<sup>16</sup> 利未chiah-ê kiáⁿ ê名照in ê世系記tī下底；Kek-sūn、Ko-hat、Bí-la̍h-lī；利未享受一百三十七歲。
<sup>17</sup> Kek-sūn ê kiáⁿ，照in ê家族；Li̍p-nî，Sī-múi。
<sup>18</sup> Ko-hat ê kiáⁿ；Àm-lân、Í-su-hap、Hi-pek-lûn、O͘-siat；Ko-hat享受一百三十三歲。
<sup>19</sup> Bí-la̍h-lī ê kiáⁿ；Boa̍t-lī、Bó͘-sī。Chiah-ê是利未hiah-ê家，照in ê世系。
<sup>20</sup> Àm-lân娶伊ê 姑，Iok支-piat，做bó͘；伊kā伊生亞倫kap摩西；Àm-lân享受一百三十七歲。
<sup>21</sup> Í-su-hap ê kiáⁿ；Khó-la̍h、Nî-húi、Sè-ki-lī。
<sup>22</sup> O͘-siat ê kiáⁿ；Bí-sa-lī、Í-lī-sat-hoán、Se-thê-lī。
<sup>23</sup> 亞倫娶A-bí-ná-ta̍t ê cha-bó͘-kiáⁿ，Ná-sūn ê小妹，以利沙巴做bó͘；伊kā伊生Ná-tap、A-pí-hō͘、Í-lī-a-sat、Í-tha-má。
<sup>24</sup> Khó-la̍h ê kiáⁿ；A-sek、Í-lī-ka-ná、A-pí-a-sat；chiah-ê是Khó-la̍h hiah-ê家。
<sup>25</sup> 亞倫ê kiáⁿ Í-lī-a-sat娶Phó͘-thiat一個cha-bó͘-kiáⁿ做bó͘；伊kā伊生Hui-nî-hap。 Chiah-ê是利未人ê房長，照in ê 家族。
<sup>26</sup> Chit-ê亞倫、摩西就是耶和華對in講：Tio̍h chhōa以色列人照in ê軍隊出埃及地ê。
<sup>27</sup> 對埃及王，法老，講beh chhōa以色列人出埃及ê，就是chit-ê摩西、亞倫。
<sup>28</sup> 當耶和華tī埃及地對摩西講話ê日，
<sup>29</sup> 耶和華對摩西講：我就是耶和華；我對你所講一切ê話，你lóng tio̍h kā埃及王法老講。
<sup>30</sup> 摩西tī耶和華ê面前講：看ah，我是嘴舌鈍ê人，法老thái-thó beh聽我ah？

</p></div><div class="p_right"><div class="chap">=== 出埃及記 · 第 6 章 ===</div><p>
<sup>1</sup> Iâ-hô-hoa tùi Mô͘-se kóng, Góa só͘ beh kiâⁿ tī Hoat-ló-ê, taⁿ lí beh khòaⁿ-kìⁿ;  in-ūi ēng koân-lêng ê chhiú, i beh chún in khì, koh ēng koân-lêng ê chhiú, i beh kóaⁿ in chhut i ê tōe.
<sup>2</sup> Siōng-tè koh tùi Mô͘-se kóng, Góa chiū-sī Iâ-hô-hoa;
<sup>3</sup> Góa miâ chòe choân-lêng ê Siōng-tè chhut-hiān tī A-pek-la̍h-hán, Í-sat, Ngá-kok, chóng-sī Góa ê miâ chòe Iâ-hô-hoa Góa bē ū hō͘ in bat Góa.
<sup>4</sup> Góa koh kap in li̍p Góa kian-kò͘ ê iok, beh chiong in só͘ chhut-gōa ê Ka-lâm tōe siúⁿ-sù in, chiū-sī in kià-kha ê tōe.
<sup>5</sup> Góa iā thiaⁿ-kìⁿ Í-sek-lia̍t lâng hiⁿ-hiⁿ-chhan, chiū-sī Ai-ki̍p lâng tok in chòe khó͘-kang;  Góa iā kì-liām Góa ê iok.
<sup>6</sup> Só͘-í lí tio̍h kā Í-sek-lia̍t lâng kóng, Góa sī Iâ-hô-hoa;  Góa beh tùi Ai-ki̍p lâng só͘ hō͘ lín taⁿ ê tāng-tàⁿ chhōa lín chhut-lâi, koh beh kiù lín thoat-lī in só͘ hō͘ lín chòe ê khó͘-kang.  Góa iā beh ēng chhun-chhut ê chhiú kap tōa ê sím-phòaⁿ kiù-sio̍k lín.
<sup>7</sup> Góa iā beh lia̍h lín chòe Góa ê peh-sìⁿ, Góa iā beh chòe lín ê Siōng-tè;  lín beh chai Góa sī Iâ-hô-hoa, lín ê Siōng-tè, sī tùi Ai-ki̍p lâng só͘ hō͘ lín taⁿ ê tāng-tàⁿ chhōa lín chhut-lâi.
<sup>8</sup> Góa chiù-chōa èng-ún beh hō͘ A-pek-la̍h-hán, Í-sat, Ngá-kok hit-ê tōe, Góa beh chhōa lín ji̍p khì hia, chiong hit-ê tōe siúⁿ-sù lín chòe gia̍p;  Góa sī Iâ-hô-hoa.
<sup>9</sup> Mô͘-se chiong chit-ê kā Í-sek-lia̍t lâng kóng;  chóng-sī in ūi-tio̍h sim-lāi iu-būn, iā chòe khó͘-kang, m̄-khéng thiaⁿ Mô͘-se.
<sup>10</sup> Iâ-hô-hoa hoan-hù Mô͘-se kóng,
<sup>11</sup> Lí ji̍p-khì kā Ai-ki̍p ông Hoat-ló kóng, tio̍h chún Í-sek-lia̍t lâng chhut i ê tōe.
<sup>12</sup> Mô͘-se tī Iâ-hô-hoa ê bīn-chêng kóng, Khòaⁿ ah, Í-sek-lia̍t lâng siōng-chhiáⁿ m̄-thiaⁿ góa, Hoat-ló thái-thó beh thiaⁿ góa chit-ê chhùi-chi̍h tun ê lâng ah?
<sup>13</sup> Iâ-hô-hoa hoan-hù Mô͘-se, A-lûn tio̍h thoân-bēng hō͘ Í-sek-lia̍t lâng kap Ai-ki̍p ông Hoat-ló, thang chhōa Í-sek-lia̍t lâng chhut Ai-ki̍p tōe.
<sup>14</sup> Í-sek-lia̍t chiah-ê pâng-tiúⁿ ê miâ kì tī ē-tóe;  Í-sek-lia̍t tōa-kiáⁿ Liû-piān ê kiáⁿ;  Hap-lo̍k, Hoat-lō͘, Hi-su-lûn, Ka-bí;  chiah-ê sī Liû-piān hiah-ê ke.
<sup>15</sup> Se-biān ê kiáⁿ;  Iâ-bó͘-lī, Ngá-bín, O-hat, Ngá-kun, Só-hat, í-ki̍p Ka-lâm tōe ê cha-bó͘-kiáⁿ só͘ siⁿ ê Sò-lô;  chiah-ê sī Se-biān hiah-ê ke.
<sup>16</sup> Lī-bī chiah-ê kiáⁿ ê miâ chiàu in ê sè-hē kì tī ē-tóe;  Kek-sūn, Ko-hat, Bí-la̍h-lī;  Lī-bī hióng-siū chi̍t-pah saⁿ-cha̍p-chhit hè.
<sup>17</sup> Kek-sūn ê kiáⁿ, chiàu in ê ka-cho̍k;  Li̍p-nî, Sī-múi.
<sup>18</sup> Ko-hat ê kiáⁿ; Àm-lân, Í-su-hap, Hi-pek-lûn, O͘-siat; Ko-hat hióng-siū chi̍t-pah saⁿ-cha̍p-saⁿ hè.
<sup>19</sup> Bí-la̍h-lī ê kiáⁿ;  Boa̍t-lī, Bó͘-sī.  Chiah-ê sī Lī-bī hiah-ê ke, chiàu in ê sè-hē.
<sup>20</sup> Àm-lân chhōa i ê ko͘, Iok-ki-pia̍t, chòe-bó͘;  i kā i siⁿ A-lûn kap Mô͘-se;  Àm-lân hióng-siū chi̍t-pah saⁿ-cha̍p-chhit hè.
<sup>21</sup> Í-su-hap ê kiáⁿ;  Khó-la̍h, Nî-húi, Sè-ki-lī.
<sup>22</sup> O͘-siat ê kiáⁿ;  Bí-sa-lī, Í-lī-sat-hoán, Se-thê-lī.
<sup>23</sup> A-lûn chhōa A-bí-ná-ta̍t ê cha-bó͘-kiáⁿ, Ná-sūn ê sió-bē, Í-lī-sa-pa chòe bó͘;  i kā i siⁿ Ná-tap, A-pí-hō͘, Í-lī-a-sat, Í-tha-má.
<sup>24</sup> Khó-la̍h ê kiáⁿ;  A-sek, Í-lī-ka-ná, A-pí-a-sat;  chiah-ê sī Khó-la̍h hiah-ê ke.
<sup>25</sup> A-lûn ê kiáⁿ Í-lī-a-sat chhōa Phó͘-thiat chi̍t ê cha-bó͘-kiáⁿ chòe-bó͘;  i kā i siⁿ Hui-nî-hap.  Chiah-ê sī Lī-bī lâng ê pâng-tiúⁿ, chiàu in ê ka-cho̍k.
<sup>26</sup> Chit-ê A-lûn Mô͘-se chiū-sī Iâ-hô-hoa tùi in kóng, Tio̍h chhōa Í-sek-lia̍t lâng chiàu in ê kun-tūi chhut Ai-ki̍p tōe ê.
<sup>27</sup> Tùi Ai-ki̍p ông, Hoat-ló, kóng beh chhōa Í-sek-lia̍t lâng chhut Ai-ki̍p ê, chiū-sī chit-ê Mô͘-se, A-lûn.
<sup>28</sup> Tng Iâ-hô-hoa tī Ai-ki̍p tōe tùi Mô͘-se kóng-ōe ê ji̍t,
<sup>29</sup> Iâ-hô-hoa tùi Mô͘-se kóng, Góa chiū-sī Iâ-hô-hoa;  Góa tùi lí só͘ kóng it-chhè ê ōe, lí lóng tio̍h kā Ai-ki̍p ông Hoat-ló kóng.
<sup>30</sup> Mô͘-se tī Iâ-hô-hoa ê bīn-chêng kóng, Khòaⁿ ah, góa sī chhùi-chi̍h tun ê lâng, Hoat-ló thái-thó beh thiaⁿ góa ah?

</p></div></div><div class="p_outer"><div class="p_left"> <div class="chap">=== 出埃及記 · 第 7 章 ===</div><p>
<sup>1</sup> 耶和華對摩西講：看ah，我hō͘你tùi-tī法老做上帝；你ê兄亞倫beh做你ê先知。
<sup>2</sup> 見若我所吩咐你ê，你lóng tio̍h講伊；你ê兄亞倫tio̍h對法老講：hō͘伊准以色列人出伊ê地。
<sup>3</sup> 我beh hō͘法老ê心硬，也beh tī埃及地行我chōe-chōe ê神蹟奇事。
<sup>4</sup> 總是法老無beh聽lín；我beh伸我ê手tī埃及，用大ê審判chhōa我ê軍隊，我ê百姓以色列人，出埃及地。
<sup>5</sup> 我伸我ê手tī埃及，chhōa以色列人tùi in中間出來ê時，埃及人就知我是耶和華。
<sup>6</sup> 摩西、亞倫就án-ni行；耶和華怎樣吩咐in，in就照án-ni行。
<sup>7</sup> In kap法老講話ê時，摩西八十歲，亞倫八十三歲。
<sup>8</sup> 耶和華對摩西對亞倫講：
<sup>9</sup> 法老若對lín講：Lín tio̍h行一件奇事來看māi leh；你tio̍h對亞倫講：Kia̍h你ê柺á來hiat tī法老ê面前，hō͘伊變做蛇。
<sup>10</sup> 摩西、亞倫入去見法老，就án-ni行，照耶和華所吩咐ê；亞倫將伊ê柺á hiat tī法老kap伊ê人臣ê面前，柺á就變做蛇。
<sup>11</sup> 法老也召智慧ê人kap司公來，in是埃及ê博士，也用in ê邪術照án-ni行。
<sup>12</sup> In ta̍k人hiat in ê柺á，lóng變做蛇；總是亞倫ê柺á吞in ê柺á。
<sup>13</sup> 法老ê心硬，無beh聽in，tú-tú照耶和華所講ê。
<sup>14</sup> 耶和華對摩西講：法老ê心固執，伊m̄准百姓去。
<sup>15</sup> 天光早你去見法老；看ah，伊出去水邊；你tio̍h khiā tī河邊等接伊；你ê手tio̍h kia̍h hit支變蛇ê柺á，
<sup>16</sup> 對伊講，耶和華，希伯來人ê上帝，差我來見你，講：准我ê百姓去，thang tī曠野服事我；看ah，到taⁿ你猶未有聽。
<sup>17</sup> 耶和華án-ni講：你beh tùi chit一件知我是耶和華；看ah，我beh用我手裡ê柺á phah河中ê水，水就變做血。
<sup>18</sup> 河裡ê魚beh死，河也beh臭味；埃及人厭賤m̄-ài lim河ê水。
<sup>19</sup> 耶和華對摩西講：你tio̍h kā亞倫講：Kia̍h你ê柺á，伸你ê手tī埃及chiah-ê水ê頂面，就是tī in ê江、河、池，kap一切ê水窟ê頂面，hō͘ in lóng變做血；tī埃及遍地，無論柴ê器具，石ê器具，lóng beh有血。
<sup>20</sup> 摩西、亞倫就án-ni行，照耶和華所吩咐；tī法老kap伊ê人臣ê面前kia̍h起柺á，phah河裡ê水；河裡ê水lóng變做血。
<sup>21</sup> 河裡ê魚lóng死；河也臭味；埃及人bōe能lim河裡ê水；埃及遍地lóng有血。
<sup>22</sup> 埃及ê博士也用in ê邪術照án-ni行；法老ê心硬，m̄聽in；tú-tú照耶和華所講ê。
<sup>23</sup> 法老tò去伊ê宮內；chit-ê事伊也無掛心。
<sup>24</sup> 埃及人tī河ê雙pêng掘地，ài得tio̍h水thang lim；因為河ê水in bōe lim得。
<sup>25</sup> 耶和華phah河了後歷過七日。

</p></div><div class="p_right"><div class="chap">=== 出埃及記 · 第 7 章 ===</div><p>
<sup>1</sup> Iâ-hô-hoa tùi Mô͘-se kóng, Khòaⁿ ah, Góa hō͘ lí tùi-tī Hoat-ló chòe Siōng-tè; lí ê hiaⁿ A-lûn beh chòe lí ê sian-ti.
<sup>2</sup> Kìⁿ-nā Góa só͘ hoan-hù lí-ê, lí lóng tio̍h kóng i;  lí ê hiaⁿ A-lûn tio̍h tùi Hoat-ló kóng, hō͘ i chún Í-sek-lia̍t lâng chhut i ê tōe.
<sup>3</sup> Góa beh hō͘ Hoat-ló ê sim ngī, iā beh tī Ai-ki̍p tōe kiâⁿ Góa chōe-chōe ê sîn-jiah kî-sū.
<sup>4</sup> Chóng-sī Hoat-ló bô beh thiaⁿ lín;  Góa beh chhun Góa ê chhiú tī Ai-ki̍p, ēng tōa ê sím-phòaⁿ chhōa Góa ê kun-tūi, Góa ê peh-sìⁿ Í-sek-lia̍t lâng, chhut Ai-ki̍p tōe.
<sup>5</sup> Góa chhun Góa ê chhiú tī Ai-ki̍p, chhōa Í-sek-lia̍t lâng tùi in tiong-kan chhut-lâi ê sî, Ai-ki̍p lâng chiū chai Góa sī Iâ-hô-hoa.
<sup>6</sup> Mô͘-se, A-lûn chiū án-ni kiâⁿ;  Iâ-hô-hoa cháiⁿ-iūⁿ hoan-hù in, in chiū chiàu án-ni kiâⁿ.
<sup>7</sup> In kap Hoat-ló kóng-ōe ê sî, Mô͘-se poeh-cha̍p hè, A-lûn poeh-cha̍p-saⁿ hè.
<sup>8</sup> Iâ-hô-hoa tùi Mô͘-se tùi A-lûn kóng,
<sup>9</sup> Hoat-ló nā tùi lín kóng, Lín tio̍h kiâⁿ chi̍t kiāⁿ kî-sū lâi khòaⁿ-māi leh; lí tio̍h tùi A-lûn kóng, Kia̍h lí ê koáiⁿ-á lâi hiat tī Hoat-ló ê bīn-chêng, hō͘ i pìⁿ-chòe chôa.
<sup>10</sup> Mô͘-se, A-lûn ji̍p-khì kìⁿ Hoat-ló, chiū án-ni kiâⁿ, chiàu Iâ-hô-hoa só͘ hoan-hù-ê;  A-lûn chiong i ê koáiⁿ-á hiat tī Hoat-ló kap i ê jîn-sîn ê bīn-chêng, koáiⁿ-á chiū pìⁿ-chòe chôa.
<sup>11</sup> Hoat-ló iā tiàu tì-hūi ê lâng kap sai-kong lâi, in sī Ai-ki̍p ê phok-sū, iā ēng in ê siâ-su̍t chiàu án-ni kiâⁿ.
<sup>12</sup> In ta̍k-lâng hiat in ê koáiⁿ-á, lóng pìⁿ-chòe chôa;  chóng-sī A-lûn ê koáiⁿ-á thun in ê koáiⁿ-á.
<sup>13</sup> Hoat-ló ê sim ngī, bô beh thiaⁿ in, tú-tú chiàu Iâ-hô-hoa só͘ kóng-ê.
<sup>14</sup> Iâ-hô-hoa tùi Mô͘-se kóng, Hoat-ló ê sim kò͘-chip, i m̄-chún peh-sìⁿ khì.
<sup>15</sup> Thiⁿ-kng-chá lí khì kìⁿ Hoat-ló;  khòaⁿ ah, i chhut-khì chúi-piⁿ;  lí tio̍h khiā tī hô-piⁿ tán-chih i;  lí ê chhiú tio̍h kia̍h hit-ki pìⁿ-chôa ê koáiⁿ-á,
<sup>16</sup> tùi i kóng, Iâ-hô-hoa , Hi-pek-lâi lâng ê Siōng-tè, chhe góa lâi kìⁿ lí, kóng, Chún Góa ê peh-sìⁿ khì, thang tī khòng-iá ho̍k-sāi Góa;  khòaⁿ ah, kàu-taⁿ lí iáu-bē ū thiaⁿ.
<sup>17</sup> Iâ-hô-hoa án-ni kóng, Lí beh tùi chit chi̍t-kiāⁿ chai Góa sī Iâ-hô-hoa;  khòaⁿ ah, góa beh ēng góa chhiú-ni̍h ê koáiⁿ-á phah hô-tiong ê chúi, chúi chiū pìⁿ-chòe huih.
<sup>18</sup> Hô-ni̍h ê hî beh sí, hô iā beh chhàu-bī;  Ai-ki̍p lâng iàm-chiān m̄-ài lim hô ê chúi.
<sup>19</sup> Iâ-hô-hoa tùi Mô͘-se kóng, Lí tio̍h kā A-lûn kóng, Kia̍h lí ê koáiⁿ-á, chhun lí ê chhiú tī Ai-ki̍p chiah-ê chúi ê téng-bīn, chiū-sī tī in ê kang, hô, tî, kap it-chhè ê chúi-khut ê téng-bīn, hō͘ in lóng pìⁿ-chòe huih;  tī Ai-ki̍p piàn-tōe, bô-lūn chhâ ê khì-kū, chio̍h ê khì-kū, lóng beh ū huih.
<sup>20</sup> Mô͘-se, A-lûn chiū án-ni kiâⁿ, chiàu Iâ-hô-hoa só͘ hoan-hù;  tī Hoat-ló kap i ê jîn-sîn ê bīn-chêng kia̍h-khí koáiⁿ-á, phah hô-ni̍h ê chúi; hô-ni̍h ê chúi lóng pìⁿ-chòe huih .
<sup>21</sup> Hô-ni̍h ê hî lóng sí;  hô iā chhàu-bī;  Ai-ki̍p lâng bōe-ōe lim hô-ni̍h ê chúi;  Ai-ki̍p piàn-tōe lóng ū huih.
<sup>22</sup> Ai-ki̍p ê phok-sū iā ēng in ê siâ-su̍t chiàu án-ni kiâⁿ;  Hoat-ló ê sim ngī, m̄-thiaⁿ in;  tú-tú chiàu Iâ-hô-hoa só͘ kóng-ê.
<sup>23</sup> Hoat-ló tò-khì i ê kiong-lāi;  chit-ê sū i iā bô khòa-sim.
<sup>24</sup> Ai-ki̍p lâng tī hô ê siang-pêng ku̍t tōe, ài tit-tio̍h chúi thang lim;  in-ūi hô ê chúi in bōe lim-tit.
<sup>25</sup> Iâ-hô-hoa phah hô liáu-āu le̍k-kè chhit-ji̍t.

</p></div></div><div class="p_outer"><div class="p_left"> <div class="chap">=== 出埃及記 · 第 8 章 ===</div><p>
<sup>1</sup> 耶和華kā摩西講：你入去見法老，kā伊講：耶和華án-ni講：准我ê百姓去，thang服事我。
<sup>2</sup> 你若m̄准in去，看ah，我beh hō͘田蛙á phah-pháiⁿ你ê境內。
<sup>3</sup> 河beh生湠田蛙á，in beh上來入你ê宮殿，你ê睏房，上你ê眠床，入你ê人臣ê厝，上你ê百姓ê身軀，入你ê灶孔，kap你chhiau麵ê器具。
<sup>4</sup> Koh beh上你，kap你ê百姓，以及你眾人臣ê身軀。
<sup>5</sup> 耶和華對摩西講：你kā亞倫講：你ê手kia̍h柺á，伸tī江、河、池ê頂面，hō͘田蛙á上來埃及地。
<sup>6</sup> 亞倫就伸伊ê手tī埃及chiah-ê水ê頂面；田蛙á就上來遮蓋thong埃及地。
<sup>7</sup> 博士用in ê邪術也án-ni行，hō͘田蛙á上來埃及地。
<sup>8</sup> 法老叫摩西、亞倫講：請lín求耶和華hō͘ chiah-ê田蛙á離開我kap我ê百姓；我就准chit-ê百姓去thang祭祀耶和華。
<sup>9</sup> 摩西對法老講：我遵chhûn你ê意思；我tio̍h為你，kap你ê人臣，以及你ê百姓，祈求tī甚麼時thang 除滅田蛙á離開你，kap你hiah-ê厝，只有留tī河裡ah？
<sup>10</sup> 伊講：明á日。講：Thang照你ê話；hō͘你知阮ê上帝耶和華無一個能比並得。
<sup>11</sup> 田蛙á beh離開你kap你hiah-ê厝，kap你ê人臣，以及你ê百姓，只有留tī河裡。
<sup>12</sup> 摩西、亞倫離開法老出去；摩西為tio̍h伊所差來害法老ê田蛙á求叫耶和華。
<sup>13</sup> 耶和華就照摩西ê話來行；見若tī厝內、院中、田裡ê田蛙á lóng死。
<sup>14</sup> 人拾in kui堆，遍地lóng臭味。
<sup>15</sup> 法老看見tāi-chì有khah寬，就硬伊ê心，m̄聽in；tú-tú照耶和華所講ê。
<sup>16</sup> 耶和華對摩西講：你kā亞倫講：伸出你ê柺á，phah地裡ê土粉，hō͘伊tī埃及遍地變做蝨母。
<sup>17</sup> In就án-ni行；亞倫kia̍h柺á，伸手phah地裡ê土粉，就tī人kap cheng-siⁿ ê身軀lóng有蝨母；地裡ê土粉tī埃及遍地lóng變做蝨母。
<sup>18</sup> 博士也用in ê邪術照án-ni做，ài生出蝨母，總是bōe能；án-ni tī人kap cheng-siⁿ ê身軀lóng有蝨母。
<sup>19</sup> 博士對法老講：這是上帝ê手段；法老ê心硬，m̄聽in；tú-tú照耶和華所講ê。
<sup>20</sup> 耶和華kā摩西講：你清早起來；看ah，法老beh到水邊；你khiā tī伊ê面頭前，kā伊講：耶和華án-ni講：准我ê百姓去，thang服事我。
<sup>21</sup> 你若m̄准我ê百姓去，我beh差kui陣ê胡蠅到tī你，kap你ê人臣，以及你ê百姓，也beh入你hiah-ê厝；koh埃及人ê厝，kap in所khiā起ê所在，lóng beh有kui陣ê胡蠅滿滿。
<sup>22</sup> 當hit日，我beh分別我ê百姓所khiā起ê Ko-san地，tī-hia無beh有kui陣ê胡蠅；thang hō͘你知，我tī天下中做耶和華。
<sup>23</sup> 我beh分別我ê百姓kap你ê百姓；明á載beh有chit-ê神蹟。
<sup>24</sup> 耶和華án-ni行；就有胡蠅kui大陣來入法老ê宮殿kap伊ê人臣ê厝，kap埃及全地；地因為chit-ê kui陣ê胡蠅受敗壞。
<sup>25</sup> 法老叫摩西、亞倫來，講：lín去，tī chit-ê地祭祀lín ê上帝。
<sup>26</sup> 摩西講：Án-ni行無合宜；因為阮beh用埃及人所厭惡ê物祭祀耶和華，阮ê上帝；阮若tī埃及人ê目睭前，用in所厭惡ê物來獻祭，in kiám無beh用石頭tìm阮mah？
<sup>27</sup> 阮beh去曠野，行三日ê路站，祭祀阮ê上帝耶和華，照伊所beh吩咐阮。
<sup>28</sup> 法老講：我beh准lín去，tī曠野祭祀耶和華lín ê上帝；獨獨m̄-thang去遠；lín tio̍h替我祈禱。
<sup>29</sup> 摩西講：我beh對你chia出去，也beh求耶和華hō͘ kui陣ê胡蠅明á日離開法老，kap伊ê人臣，以及伊ê百姓；總是法老m̄-thang koh詭詐，m̄准百姓去祭祀耶和華。
<sup>30</sup> 摩西就tùi法老hia出去，祈禱耶和華。
<sup>31</sup> 耶和華就照摩西ê話行，hō͘ kui陣ê胡蠅離開法老，kap伊ê人臣，以及伊ê百姓；無留一隻。
<sup>32</sup> Chit-pái法老koh硬伊ê心，m̄准百姓去。

</p></div><div class="p_right"><div class="chap">=== 出埃及記 · 第 8 章 ===</div><p>
<sup>1</sup> Iâ-hô-hoa kā Mô͘-se kóng, Lí ji̍p-khì kìⁿ Hoat-ló, kā i kóng, Iâ-hô-hoa án-ni kóng, Chún Góa ê peh-sìⁿ khì, thang ho̍k-sāi Góa.
<sup>2</sup> Lí nā m̄-chún in khì, khòaⁿ ah, Góa beh hō͘ chhân-kap-á phah-pháiⁿ lí ê kéng-lāi.
<sup>3</sup> Hô beh siⁿ-thòaⁿ chhân-kap-á, in beh chiūⁿ-lâi ji̍p lí ê kiong-tiān, lí ê khùn-pâng, chiūⁿ lí ê bîn-chhn̂g, ji̍p lí ê jîn-sîn ê chhù, chiūⁿ lí ê peh-sìⁿ ê seng-khu, ji̍p lí ê chàu-khang, kap lí chhiau-mī ê khì-kū.
<sup>4</sup> Koh beh chiūⁿ lí, kap lí ê peh-sìⁿ, í-ki̍p lí chèng jîn-sîn ê seng-khu.
<sup>5</sup> Iâ-hô-hoa tùi Mô͘-se kóng, Lí kā A-lûn kóng, Lí ê chhiú kia̍h koáiⁿ-á, chhun tī kang, hô, tî ê téng-bīn, hō͘ chhân-kap-á chiūⁿ-lâi Ai-ki̍p tōe.
<sup>6</sup> A-lûn chiū chhun i ê chhiú tī Ai-ki̍p chiah-ê chúi ê téng-bīn;  chhân-kap-á chiū chiūⁿ-lâi jia-khàm thong Ai-ki̍p tōe.
<sup>7</sup> Phok-sū ēng in ê siâ-su̍t iā án-ni kiâⁿ, hō͘ chhân-kap-á chiūⁿ-lâi Ai-ki̍p tōe.
<sup>8</sup> Hoat-ló kiò Mô͘-se, A-lûn kóng, Chhiáⁿ lín kiû Iâ-hô-hoa hō͘ chiah-ê chhân-kap-á lī-khui góa kap góa ê peh-sìⁿ;  góa chiū chún chit-ê peh-sìⁿ khì thang chè-sū Iâ-hô-hoa.
<sup>9</sup> Mô͘-se tùi Hoat-ló kóng, Góa chun-chhûn lí ê ì-sù;  góa tio̍h ūi lí, kap lí ê jîn-sîn, í-ki̍p lí ê peh-sìⁿ, kî-kiû tī sím-mi̍h sî thang tû-bia̍t chhân-kap-á lī-khui lí, kap lí hiah-ê chhù, chí-ū lâu tī hô-ni̍h ah?
<sup>10</sup> I kóng, Bîn-á-ji̍t.  Kóng, Thang chiàu lí ê ōe;  hō͘ lí chai goán ê Siōng-tè Iâ-hô-hoa bô chi̍t-ê ōe pí-phēng-tit.
<sup>11</sup> Chhân-kap-á beh lī-khui lí kap lí hiah-ê chhù, kap lí ê jîn-sîn, í-ki̍p lí ê peh-sìⁿ, chí-ū lâu tī hô-ni̍h.
<sup>12</sup> Mô͘-se, A-lûn lī-khui Hoat-ló chhut-khì;  Mô͘-se ūi-tio̍h I só͘ chhe lâi hāi Hoat-ló ê chhân-kap-á kiû-kiò Iâ-hô-hoa.
<sup>13</sup> Iâ-hô-hoa chiū chiàu Mô͘-se ê ōe lâi kiâⁿ;  kìⁿ-nā tī chhù-lāi, īⁿ-tiong, chhân-ni̍h ê chhân-kap-á lóng sí.
<sup>14</sup> Lâng khioh in kui-tui, piàn-tōe lóng chhàu-bī.
<sup>15</sup> Hoat-ló khòaⁿ-kìⁿ tāi-chì ū khah-khoan, chiū ngī i ê sim, m̄-thiaⁿ in;  tú-tú chiàu Iâ-hô-hoa só͘ kóng ê.
<sup>16</sup> Iâ-hô-hoa tùi Mô͘-se kóng, Lí kā A-lûn kóng, Chhun-chhut lí ê koáiⁿ-á, phah tōe-ni̍h ê thô͘-hún, hō͘ i tī Ai-ki̍p piàn-tōe pìⁿ-chòe sat-bú.
<sup>17</sup> In chiū án-ni kiâⁿ;  A-lûn kia̍h koáiⁿ-á, chhun-chhiú phah tōe-ni̍h ê thô͘-hún, chiū tī lâng kap cheng-siⁿ ê seng-khu lóng ū sat-bú;  tōe-ni̍h ê thô͘-hún tī Ai-ki̍p piàn-tōe lóng piàn-chòe sat-bú.
<sup>18</sup> Phok-sū iā ēng in ê siâ-su̍t chiàu án-ni chòe, ài siⁿ-chhut sat-bú, chóng-sī bōe-ōe;  án-ni tī lâng kap cheng-siⁿ ê seng-khu lóng ū sat-bú.
<sup>19</sup> Phok-sū tùi Hoat-ló kóng, Che sī Siōng-tè ê chhiú-tōaⁿ;  Hoat-ló ê sim ngī, m̄-thiaⁿ in;  tú-tú chiàu Iâ-hô-hoa só͘ kóng ê.
<sup>20</sup> Iâ-hô-hoa kā Mô͘-se kóng, Lí chheng-chá khí-lâi;  khòaⁿ ah, Hoat-ló beh kàu chúi-piⁿ;  lí khiā tī i ê bīn-thâu-chêng, kā i kóng, Iâ-hô-hoa án-ni kóng, Chún Góa ê peh-sìⁿ khì, thang ho̍k-sāi Góa.
<sup>21</sup> Lí nā m̄-chún Góa ê peh-sìⁿ khì, Góa beh chhe kui-tīn ê hô͘-sîn kàu tī lí, kap lí ê jîn-sîn, í-ki̍p lí ê peh-sìⁿ, iā beh ji̍p lí hiah-ê chhù;  koh Ai-ki̍p lâng ê chhù, kap in só͘ khiā-khí ê só͘-chāi, lóng beh ū kui-tīn ê hô͘-sîn móa-móa.
<sup>22</sup> Tng hit-ji̍t, Góa beh hun-piat Góa ê peh-sìⁿ só͘ khiā-khí ê Ko-san tōe, tī-hia bô beh ū kui-tīn ê hô͘-sîn;  thang hō͘ lí chai Góa tī thiⁿ-ē-tiong chòe Iâ-hô-hoa.
<sup>23</sup> Góa beh hun-piat Góa ê peh-sìⁿ kap lí ê peh-sìⁿ;  bîn-á-chài beh ū chit-ê sîn-jiah.
<sup>24</sup> Iâ-hô-hoa án-ni kiâⁿ; chiū ū hô͘-sîn kui tōa-tīn lâi ji̍p Hoat-ló ê kiong-tiān kap i ê jîn-sîn ê chhù, kap Ai-ki̍p choân-tōe;  tōe in-ūi chit-ê kui-tīn ê hô͘-sîn siū pāi-hoāi.
<sup>25</sup> Hoat-ló kiò Mô͘-se, A-lûn lâi, kóng, Lín khì, tī chit-ê tōe chè-sū lín ê Siōng-tè.
<sup>26</sup> Mô͘-se kóng, Án-ni kiâⁿ bô ha̍p-gî;  in-ūi goán beh ēng Ai-ki̍p lâng só͘ iàm-ò͘ⁿ ê mi̍h chè-sū Iâ-hô-hoa, goán ê Siōng-tè;  goán nā tī Ai-ki̍p lâng ê ba̍k-chiu-chêng, ēng in só͘ iàm-ò͘ⁿ ê mi̍h lâi hiàn-chè, in kiám bô beh ēng chio̍h-thâu tìm goán mah?
<sup>27</sup> Goán beh khì khòng-iá, kiâⁿ saⁿ-ji̍t ê lō͘-chām, chè-sū goán ê Siōng-tè Iâ-hô-hoa, chiàu I só͘ beh hoan-hù goán.
<sup>28</sup> Hoat-ló kóng, Góa beh chún lín khì, tī khòng-iá chè-sū Iâ-hô-hoa lín ê Siōng-tè;  to̍k-to̍k m̄-thang khì hn̄g;  lín tio̍h thòe góa kî-tó.
<sup>29</sup> Mô͘-se kóng, Góa beh tùi lí chia chhut-khì iā beh kiû Iâ-hô-hoa hō͘ kui-tīn ê hô͘-sîn bîn-á-ji̍t lī-khui Hoat-ló, kap i ê jîn-sîn, í-ki̍p i ê peh-sìⁿ;  chóng-sī Hoat-ló m̄-thang koh khúi-chà, m̄-chún peh-sìⁿ khì chè-sū Iâ-hô-hoa.
<sup>30</sup> Mô͘-se chiū tùi Hoat-ló hia chhut-khì, kî-tó Iâ-hô-hoa.
<sup>31</sup> Iâ-hô-hoa chiū chiàu Mô͘-se ê ōe kiâⁿ, hō͘ kui-tīn ê hô͘-sîn lī-khui Hoat-ló, kap i ê jîn-sîn, í-ki̍p i ê peh-sìⁿ;  bô lâu chi̍t-chiah.
<sup>32</sup> Chit-pái Hoat-ló koh ngī i ê sim, m̄-chún peh-sìⁿ khì.

</p></div></div><div class="p_outer"><div class="p_left"> <div class="chap">=== 出埃及記 · 第 9 章 ===</div><p>
<sup>1</sup> 耶和華對摩西講：你入去見法老，kā伊講：耶和華，希伯來人ê上帝，án-ni講：Tio̍h准我ê百姓去，thang服事我。
<sup>2</sup> 你若m̄肯hō͘ in去，猶原勉強留in，
<sup>3</sup> 看ah，耶和華ê手beh伸tī你田裡ê cheng-siⁿ、馬、驢、駱駝、牛群、羊群；beh有重ê瘟疫。
<sup>4</sup> 耶和華beh分別以色列ê cheng-siⁿ kap埃及ê cheng-siⁿ；凡若屬以色列人ê，無死一隻。
<sup>5</sup> 耶和華就定tio̍h時期，講：明á日耶和華beh tī chit-ê地行chit-ê事。
<sup>6</sup> 隔日耶和華就行chit-ê事；埃及ê cheng-siⁿ lóng總死；總是以色列人ê cheng-siⁿ lóng無死一隻。
<sup>7</sup> 法老差人去，看ah，以色列人ê cheng-siⁿ，連一隻也無死。總是法老ê心固執，m̄准百姓去。
<sup>8</sup> 耶和華對摩西、亞倫講：Lín tio̍h put 幾nā phóng爐裡ê火灰，摩西tio̍h tī法老ê面前ǹg天掖(iā)去；
<sup>9</sup> beh tī埃及全地變做塵埃；tī埃及全地，tī人kap cheng-siⁿ ê身軀，lóng生粒á，成做瘡。
<sup>10</sup> In就put爐裡ê火灰，khiā tī法老ê面前；摩西ǹg天掖去，就tī人kap cheng-siⁿ ê身軀生粒á，成做瘡。
<sup>11</sup> 博士因為粒á tī摩西ê面前khiā-bōe-tiâu；因為博士kap一切埃及人ê身軀lóng有hit號粒á。
<sup>12</sup> 耶和華hō͘法老ê心硬，致到m̄聽in；tú-tú照耶和華對摩西所講ê。
<sup>13</sup> 耶和華對摩西講：你清早起來，khiā tī法老ê面前kā伊講：耶和華，希伯來人ê上帝，án-ni講：Tio̍h准我ê百姓去，hō͘ in thang服事我。
<sup>14</sup> 因為chit一pái我beh hō͘我一切ê災禍到tī你ê心，kap你ê人臣，以及你ê百姓，hō͘你知tī普天下無一個ōe比並我。
<sup>15</sup> 我若伸手，用瘟疫攻擊你kap你ê百姓，你就已經滅tī地上；
<sup>16</sup> 總是我hō͘你khiā在，是tiâu故意beh用你顯明我ê大權能，hō͘我ê名報揚tī遍地上。
<sup>17</sup> 你iáu-kú對我ê百姓自高，m̄准in去mah？
<sup>18</sup> 看ah，明á日將近chit時，我beh落大雹，tùi埃及開國以來bē-bat有án-ni。
<sup>19</sup> Taⁿ你tio̍h差人，將你ê cheng-siⁿ kap你田裡一切所有ê，逼in入來；凡若tī田裡，無收tò來家裡ê，無論人kap cheng-siⁿ，雹beh落tī in ê身上，in就beh死。
<sup>20</sup> 法老人臣ê中間，驚畏耶和華ê話ê，就hō͘伊ê奴僕kap cheng-siⁿ走入厝內；
<sup>21</sup> 總是hit-ê無掠耶和華ê會做要緊ê，就將伊ê奴僕kap cheng-siⁿ留tī田裡。
<sup>22</sup> 耶和華對摩西講：你ǹg天伸手，hō͘雹落tī埃及ê遍地，phah人kap cheng-siⁿ，以及田裡ê菜蔬，thong埃及地lóng án-ni。
<sup>23</sup> 摩西ǹg天伸出伊ê柺á，耶和華就起雷落雹，有火行tī地面上；耶和華落雹tī埃及地。
<sup>24</sup> Tùi án-ni，有雹，也有火chham tī雹ê內面，真厲害；tùi埃及開國以來遍地未bat有án-ni。
<sup>25</sup> Tī埃及遍地，見若tī田裡ê，無論人á是cheng-siⁿ，lóng hō͘雹phah；雹也phah田裡一切ê菜蔬，koh phah折田裡一切ê樹木。
<sup>26</sup> 獨獨tī以色列人所tiàm ê Ko-san地無落雹。
<sup>27</sup> 法老差人叫摩西、亞倫來，kā in講：Chit一pái我有犯罪；耶和華是公義，我kap我ê百姓是pháiⁿ。
<sup>28</sup> Taⁿ chiah-ê 脆雷kap雹已經夠額lah；求lín祈禱耶和華；我就准lín去，m̄免koh tiàm chia。
<sup>29</sup> 摩西kā伊講：我一下出城就beh ǹg耶和華kia̍h起我雙支手；雷beh soah，雹也無koh落；hō͘你知全地lóng屬tī耶和華。
<sup>30</sup> 總是論到你kap你ê人臣，我知lín iáu是無驚畏耶和華上帝。
<sup>31</sup> Hit時麻kap大麥受phah-pháiⁿ；因為大麥已經出穗，麻也開花。
<sup>32</sup> 獨獨小麥kap粗麥無受phah-pháiⁿ；因為猶未大叢。
<sup>33</sup> 摩西離開法老出城，kia̍h起雙手ǹg耶和華，雷kap雹就soah，雨也無koh piàⁿ落地。
<sup>34</sup> 法老看見雨、雹，kap雷lóng soah，就益發犯罪；伊kap伊ê人臣lóng硬心。
<sup>35</sup> 法老心硬，m̄准以色列人去，tú-tú照耶和華託摩西所講ê。

</p></div><div class="p_right"><div class="chap">=== 出埃及記 · 第 9 章 ===</div><p>
<sup>1</sup> Iâ-hô-hoa tùi Mô͘-se kóng, Lí ji̍p-khì kìⁿ Hoat-ló, kā i kóng, Iâ-hô-hoa, Hi-pek-lâi lâng ê Siōng-tè, án-ni kóng, Tio̍h chún Góa ê peh-sìⁿ khì, thang ho̍k-sāi Góa.
<sup>2</sup> Lí nā m̄-khéng hō͘ in khì, iû-goân bián-kióng lâu in,
<sup>3</sup> khòaⁿ ah, Iâ-hô-hoa ê chhiú beh chhun tī lí chhân-ni̍h ê cheng-siⁿ, bé, lû, lo̍k-tô, gû-kûn, iûⁿ-kûn;  beh ū tāng ê un-e̍k.
<sup>4</sup> Iâ-hô-hoa beh hun-piat Í-sek-lia̍t ê cheng-siⁿ kap Ai-ki̍p ê cheng-siⁿ;  hoān-nā sio̍k Í-sek-lia̍t lâng ê, bô sí chi̍t-chiah.
<sup>5</sup> Iâ-hô-hoa chiū tiāⁿ-tio̍h sî-kî, kóng, Bîn-á-ji̍t Iâ-hô-hoa beh tī chit-ê tōe kiâⁿ chit-ê sū.
<sup>6</sup> Keh-ji̍t Iâ-hô-hoa chiū kiâⁿ chit-ê sū;  Ai-ki̍p ê cheng-siⁿ lóng-chóng sí;  chóng-sī Í-sek-lia̍t lâng ê cheng-siⁿ lóng bô sí chi̍t-chiah.
<sup>7</sup> Hoat-ló chhe lâng khì, khòaⁿ ah, Í-sek-lia̍t lâng ê cheng-siⁿ, liân chi̍t-chiah iā bô sí.  Chóng-sī Hoat-ló ê sim kò͘-chip, m̄-chún peh-sìⁿ khì.
<sup>8</sup> Iâ-hô-hoa tùi Mô͘-se, A-lûn kóng, Lín tio̍h put kúi-nā phóng lô͘-ni̍h ê hé-hu, Mô͘-se tio̍h tī Hoat-ló ê bīn-chêng ǹg-thiⁿ iā-khì;
<sup>9</sup> beh tī Ai-ki̍p choân-tōe pìⁿ-chòe tîn-ai;  tī Ai-ki̍p choân-tōe, tī lâng kap cheng-siⁿ ê seng-khu, lóng siⁿ lia̍p-á, chiâⁿ-chòe chhng.
<sup>10</sup> In chiū put lô͘-ni̍h ê hé-hu, khiā tī Hoat-ló ê bīn-chêng;  Mô͘-se ǹg-thiⁿ iā-khì, chiū tī lâng kap cheng-siⁿ ê seng-khu siⁿ lia̍p-á, chiâⁿ-chòe chhng.
<sup>11</sup> Phok-sū in-ūi lia̍p-á tī Mô͘-se ê bīn-chêng khiā-bōe-tiâu;  in-ūi phok-sū kap it-chhè Ai-ki̍p lâng ê seng-khu lóng ū hit-hō lia̍p-á.
<sup>12</sup> Iâ-hô-hoa hō͘ Hoat-ló ê sim ngī, tì-kàu m̄-thiaⁿ in;  tú-tú chiàu Iâ-hô-hoa tùi Mô͘-se só͘ kóng ê.
<sup>13</sup> Iâ-hô-hoa tùi Mô͘-se kóng, Lí chheng-chá khí-lâi, khiā tī Hoat-ló ê bīn-chêng kā i kóng, Iâ-hô-hoa, Hi-pek-lâi lâng ê Siōng-tè, án-ni kóng, Tio̍h chún Góa ê peh-sìⁿ khì, hō͘ in thang ho̍k-sāi Góa.
<sup>14</sup> In-ūi chit-chi̍t-pái Góa beh hō͘ Góa it-chhè ê chai-ē kàu tī lí ê sim, kap lí ê jîn-sîn, í-ki̍p lí ê peh-sìⁿ, hō͘ lí chai tī phó͘-thiⁿ-ē bô chi̍t-ê ōe pí-phēng Góa.
<sup>15</sup> Góa nā chhun-chhiú, ēng un-e̍k kong-kek lí kap lí ê peh-sìⁿ, lí chiū í-keng bia̍t tī tōe-chiūⁿ;
<sup>16</sup> chóng-sī Góa hō͘ lí khiā-chāi, sī tiâu-kò͘-ì beh ēng lí hián-bêng Góa ê tōa koân-lêng, hō͘ Góa ê miâ pò-iông tī piàn-tōe-chiūⁿ.
<sup>17</sup> Lí iáu-kú tùi Góa ê peh-sìⁿ chū-ko, m̄-chún in khì mah?
<sup>18</sup> Khòaⁿ ah, bîn-á-ji̍t chiong-kūn chit-sî, Góa beh lo̍h tōa-pha̍uh, tùi Ai-ki̍p khai-kok í-lâi bē-bat ū án-ni.
<sup>19</sup> Taⁿ lí tio̍h chhe lâng, chiong lí ê cheng-siⁿ kap lí chhân-ni̍h it-chhè só͘-ū-ê, pek in ji̍p-lâi;  hoān-nā tī chhân-ni̍h, bô siu tò-lâi ke-ni̍h-ê, bô-lūn lâng kap cheng-siⁿ, pha̍uh beh lo̍h tī in ê sin-chiūⁿ, in chiū beh sí.
<sup>20</sup> Hoat-ló jîn-sîn ê tiong-kan, kiaⁿ-ùi Iâ-hô-hoa ê ōe ê, chiū hō͘ i ê lô͘-po̍k kap cheng-siⁿ cháu ji̍p chhù-lāi;
<sup>21</sup> chóng-sī hit-ê bô lia̍h Iâ-hô-hoa ê ōe chòe iàu-kín ê, chiū chiong i ê lô͘-po̍k kap cheng-siⁿ lâu tī chhân-ni̍h.
<sup>22</sup> Iâ-hô-hoa tùi Mô͘-se kóng, Lí ǹg-thiⁿ chhun-chhiú, hō͘ pha̍uh lo̍h tī Ai-ki̍p ê piàn-tōe, phah lâng kap cheng-siⁿ, í-ki̍p chhân-ni̍h ê chhài-soe, thong Ai-ki̍p tōe lóng án-ni.
<sup>23</sup> Mô͘-se ǹg-thiⁿ chhun-chhut i ê koáiⁿ-á, Iâ-hô-hoa chiū khí-lûi lo̍h-pha̍uh, ū hé kiâⁿ tī tōe-bīn-chiūⁿ;  Iâ-hô-hoa lo̍h-pha̍uh tī Ai-ki̍p tōe.
<sup>24</sup> Tùi án-ni ū pha̍uh , iā ū hé chham tī pha̍uh ê lāi-bīn, chin lī-hāi;  tùi Ai-ki̍p khai-kok í-lâi piàn-tōe bē bat ū án-ni.
<sup>25</sup> Tī Ai-ki̍p piàn-tōe, kìⁿ-nā tī chhân-ni̍h-ê, bô-lūn lâng á-sī cheng-siⁿ, lóng hō͘ pha̍uh phah;  pha̍uh iā phah chhân-ni̍h it-chhè ê chhài-soe, koh phah-chi̍h chhân-ni̍h it-chhè ê chhiū-ba̍k.
<sup>26</sup> To̍k-to̍k tī Í-sek-lia̍t lâng só͘ tiàm ê Ko-san tōe bô lo̍h-pha̍uh.
<sup>27</sup> Hoat-ló chhe lâng kiò Mô͘-se, A-lûn lâi, kā in kóng, Chit-chi̍t-pái góa ū hoān-chōe;  Iâ-hô-hoa sī kong-gī, góa kap góa ê peh-sìⁿ sī pháiⁿ.
<sup>28</sup> Taⁿ chiah-ê chhè-lûi kap pha̍uh í-keng kàu-gia̍h lah;  kiû lín kî-tó Iâ-hô-hoa;  góa chiū chún lín khì, m̄-bián koh tiàm chia.
<sup>29</sup> Mô͘-se kā i kóng, Góa chi̍t-ē chhut-siâⁿ chiū beh ǹg Iâ-hô-hoa kia̍h-khí góa siang ki chhiú;  lûi beh soah, pha̍uh iā bô koh lo̍h;  hō͘ lí chai choân-tōe lóng sio̍k tī Iâ-hô-hoa.
<sup>30</sup> Chóng-sī lūn-kàu lí kap lí ê jîn-sîn, góa chai lín iáu sī bô kiaⁿ-ùi Iâ-hô-hoa Siōng-tè.
<sup>31</sup> Hit-sî môa kap tōa-be̍h siū phah-pháiⁿ;  in-ūi tōa-be̍h í-keng chhut-sūi, môa iā khui-hoe.
<sup>32</sup> To̍k-to̍k sió-be̍h kap chho͘-be̍h bô siū phah-pháiⁿ;  in-ūi iáu-bē tōa-châng.
<sup>33</sup> Mô͘-se lī-khui Hoat-ló chhut-siâⁿ, kia̍h-khí siang-chhiú ǹg Iâ-hô-hoa, lûi kap pha̍uh chiū soah, hō͘ iā bô koh piàⁿ-lo̍h tōe.
<sup>34</sup> Hoat-ló khòaⁿ-kìⁿ hō͘, pha̍uh, kap lûi lóng soah, chiū it-hoat hoān-chōe;  i kap i ê jîn-sîn lóng ngī-sim.
<sup>35</sup> Hoat-ló sim ngī, m̄-chún Í-sek-lia̍t lâng khì, tú-tú chiàu Iâ-hô-hoa thok Mô͘-se só͘ kóng ê.

</p></div></div><div class="p_outer"><div class="p_left"> <div class="chap">=== 出埃及記 · 第 10 章 ===</div><p>
<sup>1</sup> 耶和華對摩西講：你入去見法老；因為我已經hō͘伊ê心，kap伊ê人臣ê心，剛硬，thang hō͘我顯明我chiah-ê神蹟tī in中間；
<sup>2</sup> 也beh hō͘你將我所做tī埃及ê事，kap我tī in中間所行chiah-ê神蹟，傳hō͘你ê kiáⁿ kap你ê孫聽，thang hō͘ lín知我是耶和華。
<sup>3</sup> 摩西、亞倫就去見法老，kā伊講：耶和華，希伯來人ê上帝，án-ni講：你tī我ê面前m̄肯家己謙卑，beh到甚麼時ah？tio̍h准我ê百姓去，hō͘ in服事我。
<sup>4</sup> 你若m̄肯hō͘我ê百姓去，看ah，明á日我beh hō͘草蜢入你ê境內；
<sup>5</sup> in beh遮蓋地面，致到bōe看見土；koh beh食hit-ê tùi災禍所chhun ê，就是雹所phah無了ê；也beh食田裡為lín所發一切ê樹木；
<sup>6</sup> 草蜢beh充滿你ê厝，kap你ê眾人臣ê厝，以及一切埃及人ê厝，對你ê老父kap你ê祖公出世到taⁿ，bē-bat看見án-ni。摩西就oa̍t-tńg身，離開法老出去。
<sup>7</sup> 法老ê人臣對伊講，Chit人做咱ê羅網，beh到甚麼時ah？Tio̍h 准chiah-ê人去服事耶和華in ê上帝；埃及已經敗壞，你kiám m̄知mah？
<sup>8</sup> Tùi án-ni，摩西、亞倫受召倒tńg來見法老；法老kā in講：lín去服事耶和華lín ê上帝；獨獨hiah-ê beh去ê，是甚麼號人ah？
<sup>9</sup> 摩西講：阮beh kap阮ê少年人老人去，也beh tòa阮ê kiáⁿ cha-bó͘-kiáⁿ，kap阮ê羊群牛群做一下去；因為阮tio̍h守耶和華ê節。
<sup>10</sup> 法老對in講：好lah，我准lín kap lín ê gín-á去lah，願耶和華kap lín tī-teh；lín tio̍h謹慎，災禍tī lín目睭前lah；
<sup>11</sup> án-ni bōe做得；lín chiah-ê大人thang去服事耶和華，因為這是lín所求ê。就tùi法老ê面前趕in出去。
<sup>12</sup> 耶和華kā摩西講：你伸手kí埃及地，hō͘草蜢上來埃及地，食地裡一切ê菜蔬，就是雹phah無了ê。
<sup>13</sup> 摩西就伸伊ê柺á，kí埃及地；耶和華就hō͘東風thong日thong暝吹tī地裡；到明á早起，東風就將草蜢吹來。
<sup>14</sup> 草蜢上來埃及遍地，歇tī埃及ê四境，厲害到極；從前無有án-ni ê草蜢，以後也無beh án-ni；
<sup>15</sup> 因為in遮蓋全地，致到地lóng烏暗；koh食地上一切ê菜蔬，kap樹裡ê果子，雹所phah無了ê。埃及遍地，無論樹木，á是田裡ê菜蔬，無留一項青翠ê物。
<sup>16</sup> Tùi án-ni，法老趕緊叫摩西、亞倫來，講：我得罪lín ê上帝耶和華，也得罪lín。
<sup>17</sup> Taⁿ求你，kan-ta chiT一pái赦免我ê罪，求lín ê上帝耶和華，hō͘我脫離chiT一pái ê死無。
<sup>18</sup> 摩西就離開法老，去求耶和華。
<sup>19</sup> 耶和華就tńg真透ê西風將草蜢吹起來，趕入紅海；tī埃及ê四境無留一隻草蜢。
<sup>20</sup> 總是耶和華hō͘法老ê心硬，m̄准以色列人去。
<sup>21</sup> 耶和華kā摩西講：你伸手ǹg天，hō͘埃及地烏暗，chit-ê烏暗到能摸得。
<sup>22</sup> 摩西就伸手ǹg天，埃及遍地就三日久烏烏暗暗；
<sup>23</sup> 三日久人bōe看見人，也無起來離開伊ê所在；獨獨以色列人ê厝lóng有光。
<sup>24</sup> 法老就叫摩西來講：lín去服事耶和華，獨獨是lín ê羊群牛群tio̍h留teh，lín ê gín-á就thang kap lín相kap去。
<sup>25</sup> 摩西講：你也tio̍h將牲禮kap燒祭ê物交阮ê手，hō͘阮thang祭祀耶和華阮ê上帝。
<sup>26</sup> 阮ê cheng-siⁿ也tio̍h kap阮去，連一隻也m̄留teh；因為阮tio̍h tùi hit中間取伊，來服事耶和華阮ê上帝；koh阮猶未到hia m̄知tio̍h用甚麼服事耶和華。
<sup>27</sup> 總是耶和華hō͘法老ê心硬，m̄肯hō͘ in去。
<sup>28</sup> 法老kā摩西講：你tio̍h離開我去；你tio̍h謹慎家己，m̄-thang koh見我ê面；因為你見我ê面，hit日你會死。
<sup>29</sup> 摩西講：你án-ni講：好；我無beh koh見你ê面lah。

</p></div><div class="p_right"><div class="chap">=== 出埃及記 · 第 10 章 ===</div><p>
<sup>1</sup> Iâ-hô-hoa tùi Mô͘-se kóng, Lí ji̍p-khì kìⁿ Hoat-ló;  in-ūi Góa í-keng hō͘ i ê sim, kap i ê jîn-sîn ê sim, kong-ngī, thang hō͘ Góa hián-bêng Góa chiah-ê sîn-jiah tī in tiong-kan;
<sup>2</sup> iā beh hō͘ lí chiong Góa só͘ chòe tī Ai-ki̍p ê sū, kap Góa tī in tiong-kan só͘ kiâⁿ chiah-ê sîn-jiah, thoân hō͘ lí ê kiáⁿ kap lí ê sun thiaⁿ, thang hō͘ lín chai Góa sī Iâ-hô-hoa.
<sup>3</sup> Mô͘-se, A-lûn chiū khì kìⁿ Hoat-ló, kā i kóng, Iâ-hô-hoa, Hi-pek-lâi lâng ê Siōng-tè, án-ni kóng, Lí tī Góa ê bīn-chêng m̄-khéng ka-kī khiam-pi, beh kàu sím-mi̍h sî ah?  tio̍h chún Góa ê peh-sìⁿ khì, hō͘ in ho̍k-sāi Góa.
<sup>4</sup> Lí nā m̄-khéng hō͘ Góa ê peh-sìⁿ khì, khòaⁿ ah, bîn-á-ji̍t Góa beh hō͘ chháu-meh ji̍p lí ê kéng-lāi;
<sup>5</sup> in beh jia-khàm tōe-bīn, tì-kàu bōe khòaⁿ-kìⁿ thô͘;  koh beh chia̍h hit-ê tùi chai-ē só͘-chhun-ê, chiū-sī pha̍uh só͘ phah bô liáu ê;  iā beh chia̍h chhân-ni̍h ūi lín só͘ hoat it-chhè ê chhiū-ba̍k;
<sup>6</sup> chháu-meh beh chhiong-móa lí ê chhù, kap lí ê chèng jîn-sîn ê chhù, í-ki̍p it-chhè Ai-ki̍p lâng ê chhù, tùi lí ê lāu-pē kap lí ê chó͘-kong chhut-sì kàu taⁿ, bē-bat khòaⁿ-kìⁿ án-ni.  Mô͘-se chiū oa̍t-tńg-sin, lī-khui Hoat-ló chhut-khì.
<sup>7</sup> Hoat-ló ê jîn-sîn tùi i kóng, Chit lâng chòe lán ê lô-bāng, beh kàu sím-mi̍h sî ah?  tio̍h chún chiah-ê lâng khì ho̍k-sāi Iâ-hô-hoa in ê Siōng-tè;  Ai-ki̍p í-keng pāi-hoāi, lí kiám m̄-chai mah?
<sup>8</sup> Tùi án-ni, Mô͘-se, A-lûn siū tiàu tò-tńg-lâi kìⁿ Hoat-ló;  Hoat-ló kā in kóng, Lín khì ho̍k-sāi Iâ-hô-hoa lín ê Siōng-tè;  to̍k-to̍k hiah-ê beh-khì-ê, sī sím-mi̍h hō lâng ah?
<sup>9</sup> Mô͘-se kóng, Goán beh kap goán ê siàu-liân lâng lāu-lâng khì, iā beh tòa goán ê kiáⁿ cha-bó͘-kiáⁿ, kap goán ê iûⁿ-kûn gû-kûn chòe chi̍t-ē khì;  in-ūi goán tio̍h siú Iâ-hô-hoa ê choeh.
<sup>10</sup> Hoat-ló tùi in kóng, Hó-lah, góa chún lín kap lín ê gín-á khì lah, goān Iâ-hô-hoa kap lín tī-teh;  lín tio̍h kín-sīn, chai-ē tī lín ba̍k-chiu-chêng lah;
<sup>11</sup> án-ni bōe-chòe-tit;  lín chiah-ê tōa-lâng thang khì ho̍k-sāi Iâ-hô-hoa, in-ūi che sī lín só͘ kiû ê.  Chiū tùi Hoat-ló ê bīn-chêng kóaⁿ in chhut-khì.
<sup>12</sup> Iâ-hô-hoa kā Mô͘-se kóng, Lí chhun-chhiú kí Ai-ki̍p tōe, hō͘ chháu-meh chiūⁿ-lâi Ai-ki̍p tōe, chia̍h tōe-ni̍h it-chhè ê chhài-soe, chiū-sī pha̍uh phah bô liáu ê.
<sup>13</sup> Mô͘-se chiū chhun i ê koáiⁿ-á, kí Ai-ki̍p tōe;  Iâ-hô-hoa chiū hō͘ tang-hong thong-ji̍t thong-mî chhe tī tōe-ni̍h; kàu bîn-á-chá-khí, tang-hong chiū chiong chháu-meh chhe-lâi.
<sup>14</sup> Chháu-meh chiūⁿ-lâi Ai-ki̍p piàn-tōe, hioh tī Ai-ki̍p ê sì-kéng, lī-hāi kàu-ke̍k;  chiông-chêng bô ū án-ni ê chháu-meh, í-āu iā bô beh án-ni;
<sup>15</sup> in-ūi in jia-khàm choân-tōe, tì-kàu tōe lóng o͘-àm;  koh chia̍h tōe-chiūⁿ it-chhè ê chhài-soe, kap chhiū-ni̍h ê ké-chí, pha̍uh só͘ phah bô liáu ê.  Ai-ki̍p piàn-tōe, bô-lūn chhiū-ba̍k, á-sī chhân-ni̍h ê chhài-soe, bô lâu chi̍t-hāng chhiⁿ-chhùi ê mi̍h.
<sup>16</sup> Tùi án-ni Hoat-ló kóaⁿ-kín kiò Mô͘-se, A-lûn lâi, kóng, Góa tek-chōe lín ê Siōng-tè Iâ-hô-hoa, iā tek-chōe lín.
<sup>17</sup> Taⁿ kiû lí, kan-ta chit-chi̍t-pái sià-bián góa ê chōe, kiû lín ê Siōng-tè Iâ-hô-hoa, hō͘ góa thoat-lī chit-chi̍t-pái ê sí-bô.
<sup>18</sup> Mô͘-se chiū lī-khui Hoat-ló, khì kiû Iâ-hô-hoa.
<sup>19</sup> Iâ-hô-hoa chiū tńg chin-thàu ê sai-hong chiong chháu-meh chhe-khí-lâi, kóaⁿ-ji̍p Âng-hái;  tī Ai-ki̍p ê sì-kéng bô lâu chi̍t-chiah chháu-meh.
<sup>20</sup> Chóng-sī Iâ-hô-hoa hō͘ Hoat-ló ê sim ngī, m̄-chún Í-sek-lia̍t lâng khì.
<sup>21</sup> Iâ-hô-hoa kā Mô͘-se kóng, Lí chhun-chhiú ǹg-thiⁿ, hō͘ Ai-ki̍p tōe o͘-àm, chit-ê o͘-àm kàu ōe-bong-tit.
<sup>22</sup> Mô͘-se chiū chhun-chhiú ǹg thiⁿ, Ai-ki̍p piàn-tōe chiū saⁿ-ji̍t kú o͘-o͘ àm-àm;
<sup>23</sup> saⁿ-ji̍t kú lâng bōe khòaⁿ-kìⁿ lâng, iā bô khí-lâi lī-khui i ê só͘-chāi;  to̍k-to̍k Í-sek-lia̍t lâng ê chhù lóng ū kng.
<sup>24</sup> Hoat-ló chiū kiò Mô͘-se lâi kóng, Lín khì ho̍k-sāi Iâ-hô-hoa, to̍k-to̍k sī lín ê iûⁿ-kûn gû-kûn tio̍h lâu-teh, lín ê gín-á chiū thang kap lín saⁿ-kap khì.
<sup>25</sup> Mô͘-se kóng, Lí iā tio̍h chiong seng-lé kap sio-chè ê mi̍h kau goán ê chhiú, hō͘ goán thang chè-sū Iâ-hô-hoa goán ê Siōng-tè.
<sup>26</sup> Goán ê cheng-siⁿ iā tio̍h kap goán khì, liân chi̍t-chiah iā m̄ lâu-teh;  in-ūi goán tio̍h tùi hit tiong-kan chhú i, lâi ho̍k-sāi Iâ-hô-hoa goán ê Siōng-tè;  koh goán iáu-bē kàu hia m̄-chai tio̍h ēng sím-mi̍h ho̍k-sāi Iâ-hô-hoa.
<sup>27</sup> Chóng-sī Iâ-hô-hoa hō͘ Hoat-ló ê sim ngī, m̄-khéng hō͘ in khì.
<sup>28</sup> Hoat-ló kā Mô͘-se kóng, Lí tio̍h lī-khui góa khì;  lí tio̍h kín-sīn ka-kī, m̄-thang koh kìⁿ góa ê bīn;  in-ūi lí kìⁿ góa ê bīn, hit-ji̍t lí ōe sí.
<sup>29</sup> Mô͘-se kóng, Lí án-ni kóng, hó;  góa bô beh koh kìⁿ lí ê bīn lah.

</p></div></div><div class="p_outer"><div class="p_left"> <div class="chap">=== 出埃及記 · 第 11 章 ===</div><p>
<sup>1</sup> 耶和華kā摩西講：我beh koh hō͘一項災禍到tī法老kap埃及，然後伊beh 准lín離開chia；伊准lín去ê時beh趕lín lóng tùi chia出去。
<sup>2</sup> 你tio̍h傳hō͘百姓聽，hō͘ in男女ta̍k人tùi in ê厝邊討金器、銀器。
<sup>3</sup> 耶和華hō͘百姓得tio̍h恩典tī埃及人ê面前；koh摩西chit人tī埃及地，tī法老人臣ê目睭中，kap百姓ê目睭中，看做尊大。
<sup>4</sup> 摩西講：耶和華án-ni講：約略半暝，我beh出去遍行埃及。
<sup>5</sup> 見若tī埃及地ê大kiáⁿ，tùi坐位ê法老ê大kiáⁿ，到tī挨磨(oe-bō)ê女婢ê大kiáⁿ，kap一切ê cheng-siⁿ頭水生ê，lóng beh死。
<sup>6</sup> 埃及遍地beh有大啼哭ê聲，從[將]前未bat有án-ni，後來也無koh án-ni。
<sup>7</sup> 論到以色列中，無論是人是cheng-siⁿ，連狗也m̄敢吠in；hō͘ lín知耶和華tī埃及人kap以色列人ê中間有分別in。
<sup>8</sup> 你hiah-ê人臣，lóng beh落來見我，仆(phak)tī我面前，講：求你kap跟tè你ê百姓lóng出去；然後我beh出去。Tùi án-ni，摩西大受氣，離開法老出去。
<sup>9</sup> 耶和華kā摩西講：法老無beh聽lín，hō͘我ê奇事tī埃及地加添ná chōe。
<sup>10</sup> 摩西、亞倫tī法老ê面前行這一切ê奇事；總是耶和華hō͘法老ê心硬，m̄准以色列人離開伊ê地。

</p></div><div class="p_right"><div class="chap">=== 出埃及記 · 第 11 章 ===</div><p>
<sup>1</sup> Iâ-hô-hoa kā Mô͘-se kóng, Góa beh koh hō͘ chi̍t-hāng chai-ē kàu tī Hoat-ló kap Ai-ki̍p, jiân-āu i beh chún lín lī-khui chia;  i chún lín khì ê sî beh kóaⁿ lín lóng tùi chia chhut-khì.
<sup>2</sup> Lí tio̍h thoân hō͘ peh-sìⁿ thiaⁿ, hō͘ in lâm-lú ta̍k-lâng tùi in ê chhù-piⁿ thó kim-khì, gûn-khì.
<sup>3</sup> Iâ-hô-hoa hō͘ peh-sìⁿ tit-tio̍h un-tián tī Ai-ki̍p lâng ê bīn-chêng;  koh Mô͘-se chit-lâng tī Ai-ki̍p tōe, tī Hoat-ló jîn-sîn ê ba̍k-chiu-tiong, kap peh-sìⁿ ê ba̍k-chiu-tiong, khòaⁿ-chòe chun-tōa.
<sup>4</sup> Mô͘-se kóng, Iâ-hô-hoa án-ni kóng, Iok-lio̍k pòaⁿ-mî, Góa beh chhut-khì piàn kiâⁿ Ai-ki̍p.
<sup>5</sup> Kìⁿ-nā tī Ai-ki̍p tōe ê tōa-kiáⁿ, tùi chē-ūi ê Hoat-ló ê tōa-kiáⁿ, kàu tī oe-bō ê lú-pī ê tōa-kiáⁿ, kap it-chhè ê cheng-siⁿ thâu-chúi-siⁿ-ê, lóng beh sí.
<sup>6</sup> Ai-ki̍p piàn-tōe beh ū tōa thî-khàu ê siaⁿ, chiông[chiong]-chêng bē bat ū án-ni, āu-lâi iā bô koh án-ni.
<sup>7</sup> Lūn-kàu Í-sek-lia̍t-tiong, bô-lūn sī lâng sī cheng-siⁿ, liân káu iā m̄-káⁿ pūi in;  hō͘ lín chai Iâ-hô-hoa tī Ai-ki̍p lâng kap Í-sek-lia̍t lâng ê tiong-kan ū hun-piat in.
<sup>8</sup> Lí hiah-ê jîn-sîn, lóng beh lo̍h lâi kìⁿ góa, phak tī góa bīn-chêng, kóng, Kiû lí kap kun-tè lí ê peh-sìⁿ lóng chhut-khì;  jiân-āu góa beh chhut-khì.  Tùi án-ni Mô͘-se tōa siū-khì, lī-khui Hoat-ló chhut-khì.
<sup>9</sup> Iâ-hô-hoa kā Mô͘-se kóng, Hoat-ló bô beh thiaⁿ lín, hō͘ Góa ê kî-sū tī Ai-ki̍p tōe ke-thiⁿ ná chōe.
<sup>10</sup> Mô͘-se, A-lûn tī Hoat-ló ê bīn-chêng kiâⁿ che it-chhè ê kî-sū;  chóng-sī Iâ-hô-hoa hō͘ Hoat-ló ê sim ngī, m̄-chún Í-sek-lia̍t lâng lī-khui i ê tōe.

</p></div></div><div class="p_outer"><div class="p_left"> <div class="chap">=== 出埃及記 · 第 12 章 ===</div><p>
<sup>1</sup> 耶和華tī埃及地對摩西、亞倫講：
<sup>2</sup> Chit月tio̍h做lín ê正月，做年年ê頭一月。
<sup>3</sup> Lín tio̍h對以色列ê全會講：本月初十日，ta̍k人tio̍h照老父ê家，取羊á，一家一隻。
<sup>4</sup> 若是一家 ê人siuⁿ少，一隻羊á食bōe了，伊tio̍h kap隔壁ê厝邊，照人額，相kap取一隻；lín備辦羊á，tio̍h按算ta̍k人所能食ê量。
<sup>5</sup> Lín ê羊á tio̍h無瑕疵ê，未滿年ê羊káng-á；lín tio̍h tùi綿羊中，á是山羊中，取伊，lóng thang；
<sup>6</sup> lín tio̍h留到本月十四日，黃昏ê時，以色列全會ê眾人tio̍h thâi羊á。
<sup>7</sup> In tio̍h 取淡薄血，抹tī食羊á hit間厝，雙pêng ê門khiā kap門楣。
<sup>8</sup> Hit暝tio̍h食羊á ê肉，用火pek伊，kap無酵餅、苦菜chham-teh食。
<sup>9</sup> M̄-thang生(chhiⁿ) 生食，決斷m̄-thang用水煮，tio̍h用火 pek；頭、腳，kap五臟lóng tio̍h食。
<sup>10</sup> Lóng m̄-thang 留隔早起，若留到隔早起tio̍h用火燒。
<sup>11</sup> Lín tio̍h án-ni食i；腰hâ帶，腳穿鞋，手kia̍h柺á，也tio̍h趕緊食；這是耶和華ê pôaⁿ過節。
<sup>12</sup> 因為hit暝我beh遍行埃及地，phah死埃及地一切頭上生ê，無論人kap cheng-siⁿ；koh beh審判埃及一切ê上帝(=神明)；我就是耶和華。
<sup>13</sup> Chit-ê血tī lín所khiā起ê厝，beh做lín ê記號；我一下看見chit-ê血，就tùi lín pôaⁿ過去；我phah埃及地ê時，災禍無到tī lín，來滅lín。
<sup>14</sup> Lín tio̍h用chit日做記念，守伊做耶和華ê節；lín tio̍h代代守chit-ê節，做永遠ê例。
<sup>15</sup> Lín tio̍h食無酵餅七日久；頭一日tio̍h tùi lín ta̍k間厝除去酵；因為tùi頭一日到第七日，凡若食有酵ê，beh tùi以色列中除去。
<sup>16</sup> 頭一日lín tio̍h有聖會，七日也tio̍h有聖會；chit兩日，除去備辦ta̍k人所tio̍h食ê以外，無論甚麼工 lóng m̄-thang做。
<sup>17</sup> Lín tio̍h守無酵節；因為我tú-tú tī hit日chhōa lín ê軍隊tùi埃及地出來；所以lín tio̍h守chit日，ta̍k世代做永遠ê例。
<sup>18</sup> Tùi正月十四ê-hng 到二一ê-hng，lín tio̍h食無酵餅。
<sup>19</sup> Tī lín ta̍k間厝，七日內m̄-thang有酵；因為見若食有酵ê物，無論是寄腳ê，á是本地ê，hit人tio̍h tùi以色列會中除去。
<sup>20</sup> 有酵ê物，lín lóng m̄-thang食；tī lín一切khiā起ê所在，tio̍h食無酵餅。
<sup>21</sup> 摩西就叫以色列眾長老來，kā in講：Lín ta̍k人tio̍h照家口取羊á，thâi伊做pôaⁿ過節。
<sup>22</sup> Lín tio̍h the̍h一把ê牛膝草，ùn盆內ê血，用盆內ê血抹門楣，kap雙pêng ê門khiā；lín無論甚麼人m̄-thang tùi伊ê厝出門，直到明á早起。
<sup>23</sup> 因為耶和華beh遍行，phah死埃及人；伊看見血tī門楣，kap雙pêng ê門khiā，耶和華就beh pôaⁿ過hit-ê門，m̄准滅性命ê入lín ê厝，來phah死lín。
<sup>24</sup> Chit-ê事，lín tio̍h守伊，做lín kap lín ê kiaⁿ孫永遠ê例。
<sup>25</sup> 後來lín到耶和華照伊所應允賞賜lín hit-ê地，就tio̍h守chit-ê禮。
<sup>26</sup> Lín ê kiáⁿ兒若問lín，為啥事行chit-ê禮？
<sup>27</sup> lín就tio̍h講：這是耶和華pôaⁿ過節ê祭；當以色列人tī埃及ê時，伊phah死埃及人，pôaⁿ過以色列人ê厝，救咱ta̍k家。 Tùi án-ni，百姓àⁿ頭敬拜。
<sup>28</sup> 以色列人就去án-ni行；耶和華所吩咐摩西、亞倫ê，in照án-ni行。
<sup>29</sup> 到半暝耶和華將埃及地所有ê大kiáⁿ，就是tùi坐位ê法老ê大kiáⁿ 到監犯ê大kiáⁿ，以及頭水生ê cheng-siⁿ，一盡thâi死。
<sup>30</sup> 法老kap一切ê人臣，kap埃及ê眾人，暝時lóng起來；tī埃及有大啼哭ê聲，因為無一家無死人。
<sup>31</sup> 法老透暝召摩西、亞倫講：起來，kap以色列人tio̍h tùi我ê百姓中間出去，照lín所講ê，去服事耶和華；
<sup>32</sup> 也照lín所講ê，連羊群牛群帶帶去；也tio̍h kā我祝福。
<sup>33</sup> 埃及人逼百姓；kah in緊緊出in ê地，講：阮lóng死lah。
<sup>34</sup> 百姓就the̍h無酵ê生麵，將chhiau麵ê器具包tī衫內，背tī肩頭頂。
<sup>35</sup> 以色列人照摩西ê話行，tùi埃及討銀器、金器kap衣裳。
<sup>36</sup> 耶和華hō͘百姓得tio̍h恩典tī埃及人ê面前，照in所討ê hō͘ in；Tùi án-ni， in搶埃及人。
<sup>37</sup> 以色列人tùi Lân-sek去So͘-kat，除gín-á以外，步行ê大人約有六十萬。
<sup>38</sup> Koh有chōe-chōe雜族ê人，也有羊群、牛群chōe-chōe cheng-siⁿ kap in上去。
<sup>39</sup> In用埃及帶出來ê生麵pek做無酵餅；無發酵，是因為受逼出埃及，bōe會延chhiân得，也無為家己備辦甚麼食物。
<sup>40</sup> 以色列人出外tī埃及四百三十年。
<sup>41</sup> 到四百三十年滿，tú-tú hit日，耶和華ê軍隊lóng tùi埃及地出來。
<sup>42</sup> Chit暝tio̍h為耶和華守伊，因為伊chhōa in出埃及地；這是耶和華ê暝，是以色列眾人代代所tio̍h守ê。
<sup>43</sup> 耶和華對摩西、亞倫講：pôaⁿ過節ê例是án-ni；
<sup>44</sup> 外邦人lóng m̄-thang食伊；獨獨ta̍k人用銀買ê奴僕，已經kā伊行割禮，就thang食。
<sup>45</sup> 寄腳ê kap倩工人lóng m̄-thang食。
<sup>46</sup> Tio̍h tī一間厝食伊，一塊肉也m̄-thang帶出厝外；伊ê骨一支也m̄-thang phah折。
<sup>47</sup> 以色列全會lóng tio̍h守伊。
<sup>48</sup> 若有外族人出外tī lín中間，ài守pôaⁿ過節來服事耶和華，伊所有ê ta-po͘人tio̍h受割禮，然後伊thang來守，就kap本族ê人無各樣；總是無受割禮ê人，lóng m̄-thang食伊。
<sup>49</sup> 本族ê人kap外族ê人出外tī lín中間，lóng同一樣ê例。
<sup>50</sup> 以色列眾人就án-ni行，照耶和華所吩咐摩西、亞倫ê去做。
<sup>51</sup> 當hit日耶和華chhōa以色列人，照in ê軍隊，出埃及地。

</p></div><div class="p_right"><div class="chap">=== 出埃及記 · 第 12 章 ===</div><p>
<sup>1</sup> Iâ-hô-hoa tī Ai-ki̍p tōe tùi Mô͘-se, A-lûn kóng,
<sup>2</sup> Chit ge̍h tio̍h chòe lín ê chiaⁿ-ge̍h, chòe nî-nî ê thâu-chi̍t-ge̍h.
<sup>3</sup> Lín tio̍h tùi Í-sek-lia̍t ê choân-hōe kóng, Pún-ge̍h chhoe-cha̍p ji̍t, ta̍k-lâng tio̍h chiàu lāu-pē ê ke, chhú iûⁿ-á, chi̍t-ke chi̍t-chiah.
<sup>4</sup> Nā sī chi̍t-ke ê lâng siuⁿ-chió, chi̍t-chiah iûⁿ-á chia̍h-bōe-liáu, i tio̍h kap keh-piah ê chhù-piⁿ, chiàu lâng-gia̍h, saⁿ-kap chhú chi̍t-chiah;  lín pī-pān iûⁿ-á, tio̍h àn-sǹg ta̍k-lâng só͘ ōe chia̍h ê liōng.
<sup>5</sup> Lín ê iûⁿ-á tio̍h bô hâ-chhû ê, bē-móa-nî ê iûⁿ-káng-á;  lín tio̍h tùi mî-iûⁿ-tiong, á-sī soaⁿ-iûⁿ-tiong, chhú i, lóng thang;
<sup>6</sup> lín tio̍h lâu kàu pún-ge̍h cha̍p-sì ji̍t, hông-hun ê sî, Í-sek-lia̍t choân-hōe ê chèng-lâng tio̍h thâi iûⁿ-á.
<sup>7</sup> In tio̍h chhú tām-po̍h huih, boah tī chia̍h iûⁿ-á hit keng chhù, siang-pêng ê mn̂g-khiā kap mn̂g-bâi.
<sup>8</sup> Hit-mî tio̍h chia̍h iûⁿ-á ê bah, ēng hé pek i, kap bô-kàⁿ-piáⁿ khó͘-chhài chham-teh chia̍h.
<sup>9</sup> M̄-thang chhiⁿ-chhiⁿ chia̍h, koat-toàn m̄-thang ēng chúi chú, tio̍h ēng hé pek;  thâu, kha, kap ngó͘-chōng lóng tio̍h chia̍h.
<sup>10</sup> Lóng m̄-thang lâu keh chá-khí, nā lâu kàu keh chá-khí tio̍h ēng hé sio.
<sup>11</sup> Lín tio̍h án-ni chia̍h i;  io hâ-tòa, kha chhēng-ôe, chhiú kia̍h koáiⁿ-á, iā tio̍h kóaⁿ-kín chia̍h;  che sī Iâ-hô-hoa ê pôaⁿ-kè-choeh.
<sup>12</sup> In-ūi hit-mî Góa beh piàn-kiâⁿ Ai-ki̍p tōe, phah-sí Ai-ki̍p tōe it-chhè thâu-chiūⁿ-siⁿ-ê, bô-lūn lâng kap cheng-siⁿ;  koh beh sím-phòaⁿ Ai-ki̍p it-chhè ê siōng-tè;  Góa chiū-sī Iâ-hô-hoa.
<sup>13</sup> Chit-ê huih tī lín só͘ khiā-khí ê chhù, beh chòe lín ê kì-hō;  Góa chi̍t-ē khòaⁿ-kìⁿ chit-ê huih, chiū tùi lín pôaⁿ-kè-khì;  Góa phah Ai-ki̍p tōe ê sî, chai-ē bô kàu tī lín, lâi bia̍t lín.
<sup>14</sup> Lín tio̍h ēng chit-ji̍t chòe kì-liām, siú i chòe Iâ-hô-hoa ê choeh;  lín tio̍h tāi-tāi siú chit-ê choeh, chòe éng-oán ê lē.
<sup>15</sup> Lín tio̍h chia̍h bô-kàⁿ-piáⁿ chhit-ji̍t kú;  thâu-chi̍t-ji̍t tio̍h tùi lín ta̍k keng chhù tû-khì kàⁿ;  in-ūi tùi thâu-chi̍t ji̍t kàu tē-chhit ji̍t, hoān-nā chia̍h ū kàⁿ ê, beh tùi Í-sek-lia̍t-tiong tû-khì.
<sup>16</sup> Thâu-chi̍t ji̍t lín tio̍h ū sèng-hōe, chhit-ji̍t iā tio̍h ū sèng-hōe;  chit nn̄g-ji̍t, tû-khì pī-pān ta̍k-lâng só͘ tio̍h chia̍h ê í-gōa, bô-lūn sím-mi̍h kang lóng m̄-thang chòe.
<sup>17</sup> Lín tio̍h siú bô-kàⁿ-choeh;  in-ūi Góa tú-tú tī hit-ji̍t chhōa lín ê kun-tūi tùi Ai-ki̍p tōe chhut-lâi;  só͘-í lín tio̍h siú chit-ji̍t, ta̍k sè-tāi chòe éng-oán ê lē.
<sup>18</sup> Tùi chiaⁿ-ge̍h cha̍p-sì ê-hng kàu jī-it ê-hng, lín tio̍h chia̍h bô-kàⁿ-piáⁿ.
<sup>19</sup> Tī lín ta̍k keng chhù, chhit-ji̍t-lāi m̄-thang ū kàⁿ;  in-ūi kìⁿ-nā chia̍h ū kàⁿ ê mi̍h, bô-lūn sī kià-kha-ê, á-sī pún-tōe-ê, hit-lâng tio̍h tùi Í-sek-lia̍t hōe-tiong tû-khì.
<sup>20</sup> Ū-kàⁿ ê mi̍h, lín lóng m̄-thang chia̍h;  tī lín it-chhè khiā-khí ê só͘-chāi, tio̍h chia̍h bô-kàⁿ-piáⁿ.
<sup>21</sup> Mô͘-se chiū kiò Í-sek-lia̍t chèng tiúⁿ-ló lâi, kā in kóng, Lín ta̍k-lâng tio̍h chiàu ke-kháu chhú iûⁿ-á, thâi i chòe pôaⁿ-kè-choeh.
<sup>22</sup> Lín tio̍h the̍h chi̍t-pé ê gû-chhek-chháu, ùn phûn-lāi ê huih, ēng phûn-lāi ê huih boah mn̂g-bâi, kap siang-pêng ê mn̂g-khiā;  lín bô-lūn sím-mi̍h lâng m̄-thang tùi i ê chhù chhut-mn̂g, ti̍t-kàu bîn-á-chá-khí.
<sup>23</sup> In-ūi Iâ-hô-hoa beh piàn-kiâⁿ, phah-sí Ai-ki̍p lâng;  I khòaⁿ-kìⁿ huih tī mn̂g-bâi, kap siang-pêng ê mn̂g-khiā, Iâ-hô-hoa chiū beh pôaⁿ-kè hit-ê mn̂g, m̄-chún bia̍t sìⁿ-miā-ê ji̍p lín ê chhù, lâi phah-sí lín.
<sup>24</sup> Chit-ê sū, lín tio̍h siú i, chòe lín kap lín ê kiáⁿ-sun éng-oán ê lē.
<sup>25</sup> Āu-lâi lín kàu Iâ-hô-hoa chiàu I só͘ èng-ún siúⁿ-sù lín hit-ê tōe, chiū tio̍h siú chit-ê lé.
<sup>26</sup> Lín ê kiáⁿ-jî nā mn̄g lín, Ūi siáⁿ-sū kiâⁿ chit-ê lé?
<sup>27</sup> lín chiū tio̍h kóng, Che sī Iâ-hô-hoa pôaⁿ-kè-choeh ê chè;  tng Í-sek-lia̍t lâng tī Ai-ki̍p ê sî, I phah-sí Ai-ki̍p lâng, pôaⁿ-kè Í-sek-lia̍t lâng ê chhù, kiù lán ta̍k-ke.  Tùi án-ni peh-sìⁿ àⁿ-thâu kèng-pài.
<sup>28</sup> Í-sek-lia̍t lâng chiū khì án-ni kiâⁿ;  Iâ-hô-hoa só͘ hoan-hù Mô͘-se, A-lûn-ê, in chiàu án-ni kiâⁿ.
<sup>29</sup> Kàu pòaⁿ-mî Iâ-hô-hoa chiong Ai-ki̍p tōe só͘ ū ê tōa-kiáⁿ, chiū-sī tùi chē-ūi ê Hoat-ló ê tōa-kiáⁿ kàu kaⁿ-hoān ê tōa-kiáⁿ, í-ki̍p thâu-chúi-siⁿ ê cheng-siⁿ, it-chīn thâi-sí.
<sup>30</sup> Hoat-ló kap it-chhè ê jîn-sîn, kap Ai-ki̍p ê chèng-lâng, mî-sî lóng khí-lâi;  tī Ai-ki̍p ū tōa thî-khàu ê siaⁿ, in-ūi bô chi̍t-ke bô sí-lâng.
<sup>31</sup> Hoat-ló thàu-mî tiàu Mô͘-se, A-lûn kóng, Khí-lâi, kap Í-sek-lia̍t lâng tio̍h tùi góa ê peh-sìⁿ tiong-kan chhut-khì, chiàu lín só͘ kóng ê, khì ho̍k-sāi Iâ-hô-hoa;
<sup>32</sup> iā chiàu lín só͘ kóng ê, liân iûⁿ-kûn gû-kûn tòa-tòa khì;  iā tio̍h kā góa chiok-hok.
<sup>33</sup> Ai-ki̍p lâng pek peh-sìⁿ;  kah in kín-kín chhut in ê tōe, kóng, Goán lóng sí-lah.
<sup>34</sup> Peh-sìⁿ chiū the̍h bô-kàⁿ ê chhiⁿ-mī, chiong chhiau-mī ê khì-kū pau tī saⁿ-lāi, pē tī keng-thâu-téng.
<sup>35</sup> Í-sek-lia̍t lâng chiàu Mô͘-se ê ōe kiâⁿ, tùi Ai-ki̍p thó gûn-khì kim-khì kap i-chiûⁿ.
<sup>36</sup> Iâ-hô-hoa hō͘ peh-sìⁿ tit-tio̍h un-tián tī Ai-ki̍p lâng ê bīn-chêng, chiàu in só͘-thó-ê hō͘ in;  tùi án-ni in chhiúⁿ Ai-ki̍p lâng.
<sup>37</sup> Í-sek-lia̍t lâng tùi Lân-sek khì So͘-kat, tû gín-á í-gōa, pō͘-kiâⁿ ê tōa-lâng iok ū la̍k-cha̍p-bān.
<sup>38</sup> Koh ū chōe-chōe cha̍p-cho̍k ê lâng, iā ū iûⁿ-kûn gû-kûn chōe-chōe cheng-siⁿ kap in chiūⁿ-khì.
<sup>39</sup> In ēng Ai-ki̍p tòa-chhut-lâi ê chhiⁿ-mī pek-chòe bô-kàⁿ-piáⁿ;  bô hoat-kàⁿ, sī in-ūi siū-pek chhut Ai-ki̍p, bōe-ōe iân-chhiân-tit, iā bô ūi ka-kī pī-pān sím-mi̍h chia̍h-mi̍h.
<sup>40</sup> Í-sek-lia̍t lâng chhut-gōa tī Ai-ki̍p sì-pah saⁿ-cha̍p nî.
<sup>41</sup> Kàu sì-pah saⁿ-cha̍p nî móa, tú-tú hit-ji̍t, Iâ-hô-hoa ê kun-tūi lóng tùi Ai-ki̍p tōe chhut-lâi.
<sup>42</sup> Chit-mî tio̍h ūi Iâ-hô-hoa siú i, in-ūi I chhōa in chhut Ai-ki̍p tōe;  che sī Iâ-hô-hoa ê mî, sī Í-sek-lia̍t chèng lâng tāi-tāi só͘ tio̍h siú-ê.
<sup>43</sup> Iâ-hô-hoa tùi Mô͘-se, A-lûn kóng, Pôaⁿ-kè-choeh ê lē sī án-ni;
<sup>44</sup> gōa-pang lâng lóng m̄-thang chia̍h i;  to̍k-to̍k ta̍k-lâng ēng gûn bóe ê lô͘-po̍k, í-keng kā i kiâⁿ kat-lé, chiū thang chia̍h.
<sup>45</sup> Kià-kha-ê kap chhiàⁿ-kang lâng lóng m̄-thang chia̍h.
<sup>46</sup> Tio̍h tī chi̍t keng chhù chia̍h i, chi̍t tè bah iā m̄-thang tòa-chhut chhù-gōa;  i ê kut chi̍t-ki iā m̄-thang phah-chi̍h.
<sup>47</sup> Í-sek-lia̍t choân-hōe lóng tio̍h siú i.
<sup>48</sup> Nā ū gōa-cho̍k lâng chhut-gōa tī lín tiong-kan, ài siú pôaⁿ-kè-choeh lâi ho̍k-sāi Iâ-hô-hoa, i só͘-ū ê ta-po͘-lâng tio̍h siū kat-lé, jiân-āu i thang lâi siú, chiū kap pún-cho̍k ê lâng bô koh-iūⁿ;  chóng-sī bô siū kat-lé ê lâng, lóng m̄-thang chia̍h i.
<sup>49</sup> Pún-cho̍k ê lâng kap gōa-cho̍k ê lâng chhut-gōa tī lín tiong-kan, lóng tâng-chi̍t-iūⁿ ê lē.
<sup>50</sup> Í-sek-lia̍t chèng-lâng chiū án-ni kiâⁿ, chiàu Iâ-hô-hoa só͘ hoan-hù Mô͘-se, A-lûn ê khì chòe.
<sup>51</sup> Tng hit-ji̍t Iâ-hô-hoa chhōa Í-sek-lia̍t lâng, chiàu in ê kun-tūi, chhut Ai-ki̍p tōe.

</p></div></div><div class="p_outer"><div class="p_left"> <div class="chap">=== 出埃及記 · 第 13 章 ===</div><p>
<sup>1</sup> 耶和華吩咐摩西講：
<sup>2</sup> 以色列中，無論人kap cheng-siⁿ，見若頭上 ê大kiáⁿ，lóng tio̍h分別做聖，歸tī我；因為本是我ê。
<sup>3</sup> 摩西kā百姓講：Lín tio̍h記念chit日，就是lín tùi埃及地，tùi做奴才ê家，出來；因為耶和華用大權能ê手chhōa lín tùi chia出；有酵ê餅lóng m̄-thang食。
<sup>4</sup> Tī A-pit月間，chit日是lín出來ê日。
<sup>5</sup> 將來耶和華chhōa lín入迦南、Hek、A-mô͘-lī、Hi-bī、Iâ-pò͘-su，hiah-ê族ê地，就是對你ê祖公chiù-chōa應允hō͘你，hit-ê流奶kap蜜ê地，hit時你tio̍h tī chit月間守chit-ê禮。
<sup>6</sup> 你tio̍h食無酵餅七日；到第七日就是耶和華ê節。
<sup>7</sup> Chit七日久tio̍h食無酵餅；tī你ê四境內，m̄-thang看見你有下(hē)酵ê餅，也m̄-thang看見你有酵母。
<sup>8</sup> 當hit日，你tio̍h kā你ê kiáⁿ講：這是因為耶和華，tī我出埃及ê時，所kā我行ê事。
<sup>9</sup> 這beh kā你做記號tī你ê手，做記念tī你ê頭額；hō͘耶和華ê律法常常tī你ê嘴；因為耶和華bat用大權能ê手chhōa你出埃及；
<sup>10</sup> 所以ta̍k年到期你tio̍h守chit-ê例。
<sup>11</sup> 將來耶和華beh照伊對你kap你ê祖公所chiù-chōa ê，chhōa你入迦南人ê地，將chit-ê地賞賜你；
<sup>12</sup> hit時你tio̍h將一切頭胎ê ta-po͘-kiáⁿ kap所有頭水公ê cheng-siⁿ，歸hō͘耶和華；chiah-ê lóng屬耶和華。
<sup>13</sup> 見若頭水生ê驢，tio̍h用羊á替贖；若無beh替贖，就tio̍h kŏng折伊ê頷頸；見若你頭上 ê ta-po͘-kiáⁿ lóng tio̍h替贖。
<sup>14</sup> 日後你ê kiáⁿ問你講，這是甚麼緣故？你tio̍h對伊講，耶和華用大權能ê手，chhōa阮tùi埃及，tùi做奴才ê家，出來。
<sup>15</sup> Hit時法老固執m̄准阮去，耶和華就將埃及地所有頭胎ê，無論是人ê大kiáⁿ，á是cheng-siⁿ ê頭水ê，lóng害死；因為án-ni，我將頭水ê公ê獻hō͘耶和華做祭；獨獨我ê大kiáⁿ lóng用替贖。
<sup>16</sup> 這beh做記號tī你ê手，做記念hâ tī你ê頭額；因為耶和華用大權能ê手，chhōa阮tùi埃及出來。
<sup>17</sup> 法老准百姓去ê時，腓利士地ê路雖然khah近，總是上帝無chhōa in tùi hia去；因為上帝講：驚了百姓tú-tio̍h交戰，就退悔，倒tńg去埃及。
<sup>18</sup> 所以上帝chhōa百姓彎tùi紅海曠野hit條路去；以色列人lóng排隊伍，tùi埃及地出去。
<sup>19</sup> 摩西帶約瑟ê骨頭kap伊去；因為約瑟bat切切kah以色列人chiù-chōa，對in講：上帝的確眷顧lín，lín tio̍h帶我ê骨頭tùi chia相kap去。
<sup>20</sup> In tùi So͘-kat起身，紮營tī近曠野ê Í-thóng。
<sup>21</sup> 耶和華行tī in ê頭前，日時tī雲柱中chhōa in ê路，暝時tī火柱中光照in；hō͘ in日暝lóng thang行。
<sup>22</sup> 日時ê雲柱，暝時ê火柱，lóng無離開百姓ê頭前。

</p></div><div class="p_right"><div class="chap">=== 出埃及記 · 第 13 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Í-sek-lia̍t-tiong, bô-lūn lâng kap cheng-siⁿ, kìⁿ-nā thâu-chiūⁿ ê tōa-kiáⁿ, lóng tio̍h hun-piat chòe-sèng, kui tī Góa;  in-ūi pún sī Góa ê.
<sup>3</sup> Mô͘-se kā peh-sìⁿ kóng, Lín tio̍h kì-liām chit-ji̍t, chiū-sī lín tùi Ai-ki̍p tōe, tùi chòe lô͘-châi ê ke, chhut-lâi;  in-ūi Iâ-hô-hoa ēng tōa koân-lêng ê chhiú chhōa lín tùi chia chhut;  ū kàⁿ ê piáⁿ lóng m̄-thang chia̍h.
<sup>4</sup> Tī A-pit ge̍h-kan, chit-ji̍t sī lín chhut-lâi ê ji̍t.
<sup>5</sup> Chiong-lâi Iâ-hô-hoa chhōa lín ji̍p Ka-lâm, Hek, A-mô͘-lī, Hi-bī, Iâ-pò͘-su, hiah-ê cho̍k ê tōe, chiū-sī tùi lí ê chó͘-kong chiù-chōa èng-ún hō͘ lí, hit-ê lâu lin kap bi̍t ê tōe, hit-sî lí tio̍h tī chit-ge̍h-kan siú chit-ê lé.
<sup>6</sup> Lí tio̍h chia̍h bô-kàⁿ-piáⁿ chhit-ji̍t;  kàu tē-chhit ji̍t chiū-sī Iâ-hô-hoa ê choeh.
<sup>7</sup> Chit chhit-ji̍t kú tio̍h chia̍h bô-kàⁿ-piáⁿ;  tī lí ê sì-kéng lāi, m̄-thang khòaⁿ-kìⁿ lí ū hē-kàⁿ ê piáⁿ, iā m̄-thang khòaⁿ-kìⁿ lí ū kàⁿ-bú.
<sup>8</sup> Tng hit-ji̍t, lí tio̍h kā lí ê kiáⁿ kóng, Che sī in-ūi Iâ-hô-hoa, tī góa chhut Ai-ki̍p ê sî, só͘ kā góa kiâⁿ ê sū.
<sup>9</sup> Che beh kā lí chòe kì-hō tī lí ê chhiú, chòe kì-liām tī lí ê thâu-hia̍h;  hō͘ Iâ-hô-hoa ê lu̍t-hoat siông-siông tī lí ê chhùi;  in-ūi Iâ-hô-hoa bat ēng tōa koân-lêng ê chhiú chhōa lí chhut Ai-ki̍p;
<sup>10</sup> só͘-í ta̍k-nî kàu-kî lí tio̍h siú chit-ê lē.
<sup>11</sup> Chiong-lâi Iâ-hô-hoa beh chiàu I tùi lí kap lí ê chó͘-kong só͘ chiù-chōa ê, chhōa lí ji̍p Ka-lâm lâng ê tōe, chiong chit-ê tōe siúⁿ-sù lí;
<sup>12</sup> hit-sî lí tio̍h chiong it-chhè thâu-thai ê ta-po͘-kiáⁿ kap só͘ ū thâu-chúi kang ê cheng-siⁿ, kui hō͘ Iâ-hô-hoa;  chiah-ê lóng sio̍k Iâ-hô-hoa.
<sup>13</sup> Kìⁿ-nā thâu-chúi-siⁿ ê lû, tio̍h ēng iûⁿ-á thòe-sio̍k;  nā bô beh thòe-sio̍k, chiū tio̍h kòng-chi̍h i ê ām-kún;  kìⁿ-nā lí thâu-chiūⁿ ê ta-po͘-kiáⁿ lóng tio̍h thòe-sio̍k.
<sup>14</sup> Ji̍t-āu lí ê kiáⁿ mn̄g lí kóng, Che sī sím-mi̍h iân-kò͘?  lí tio̍h tùi i kóng, Iâ-hô-hoa ēng tōa koân-lêng ê chhiú, chhōa goán tùi Ai-ki̍p, tùi chòe lô͘-châi ê ke, chhut-lâi.
<sup>15</sup> Hit-sî Hoat-ló kò͘-chip m̄-chún goán khì, Iâ-hô-hoa chiū chiong Ai-ki̍p tōe só͘-ū thâu-thai-ê, bô-lūn sī lâng ê tōa-kiáⁿ, á-sī cheng-siⁿ ê thâu-chúi-ê, lóng hāi-sí;  in-ūi án-ni, góa chiong thâu-chúi ê kang-ê hiàn hō͘ Iâ-hô-hoa chòe-chè;  to̍k-to̍k góa ê tōa-kiáⁿ lóng ēng thòe-sio̍k.
<sup>16</sup> Che beh chòe kì-hō tī lí ê chhiú, chòe kì-liām hâ tī lí ê thâu-hia̍h;  in-ūi Iâ-hô-hoa ēng tōa koân-lêng ê chhiú, chhōa goán tùi Ai-ki̍p chhut-lâi.
<sup>17</sup> Hoat-ló chún peh-sìⁿ khì ê sî, Hui-lī-sū tōe ê lō͘ sui-jiân khah-kūn, chóng-sī Siōng-tè bô chhōa in tùi hia khì;  in-ūi Siōng-tè kóng, Kiaⁿ-liáu peh-sìⁿ tú-tio̍h kau-chiàn, chiū thè-hóe, tò-tńg-khì Ai-ki̍p.
<sup>18</sup> Só͘-í Siōng-tè chhōa peh-sìⁿ oan tùi Âng-hái khòng-iá hit-tiâu lō͘ khì;  Í-sek-lia̍t lâng lóng pâi tūi-ngó͘, tùi Ai-ki̍p tōe chhut-khì.
<sup>19</sup> Mô͘-se tòa Iok-sek ê kut-thâu kap i khì;  in-ūi Iok-sek bat chhiat-chhiat kah Í-sek-lia̍t lâng chiù-chōa, tùi in kóng, Siōng-tè tek-khak koàn-kò͘ lín, lín tio̍h tòa góa ê kut-thâu tùi chia saⁿ-kap khì.
<sup>20</sup> In tùi So͘-kat khí-sin, chat-iâⁿ tī kūn khòng-iá ê Í-thóng.
<sup>21</sup> Iâ-hô-hoa kiâⁿ tī in ê thâu-chêng, ji̍t-sî tī hûn-thiāu-tiong chhōa in ê lō͘, mî-sî tī hé-thiāu-tiong kng-chiò in;  hō͘ in ji̍t-mî lóng thang kiâⁿ.
<sup>22</sup> Ji̍t-sî ê hûn-thiāu, mî-sî ê hé-thiāu, lóng bô lī-khui peh-sìⁿ ê thâu-chêng.

</p></div></div><div class="p_outer"><div class="p_left"> <div class="chap">=== 出埃及記 · 第 14 章 ===</div><p>
<sup>1</sup> 耶和華kā摩西講：
<sup>2</sup> 你吩咐以色列人oa̍t倒tńg，紮營tī Pí-hap-hi-lio̍k ê頭前，tī Bi̍t-toa̍t kap海ê中間，tī Pa-le̍k-sé-hun ê頭前，tī hit對面紮營tī海邊。
<sup>3</sup> 法老beh議論以色列人講：In tī地中se̍h無路，曠野kā in圍困teh。
<sup>4</sup> 我beh hō͘法老ê心硬，伊beh追jip in；我就tī法老kap伊ê全軍來得tio̍h榮光；埃及人就知我是耶和華。In就án-ni行。
<sup>5</sup> 有人報埃及王講：Hit-ê百姓走去；法老kap伊ê人臣對待hit-ê百姓ê心就變換，講：咱准以色列人去，無koh服事咱，這是甚麼緣故ah？
<sup>6</sup> 法老就備辦伊ê車，帶伊ê百姓相kap去。
<sup>7</sup> 也帶六百張特別車，kap埃及所有ê車，ta̍k張車lóng有兵頭teh管。
<sup>8</sup> 耶和華hō͘埃及王法老ê心硬；伊就追jip以色列人；但是以色列人靠大權能ê手出去。
<sup>9</sup> 埃及人追jip in，法老一切ê馬、車，kap伊ê馬兵，kap伊ê軍隊，就tī海邊óa近Pí-hap-hi-lio̍k，tī Pa-le̍k-sé-hun ê對面，tī in安營ê所在，jip-tio̍h in。
<sup>10</sup> 法老近óa ê時，以色列人kia̍h目看見埃及人jip-óa來，就真驚，喉叫耶和華。
<sup>11</sup> In對摩西講：kiám是埃及無塚地，你chiah chhōa阮出來死tī曠野mah？你啥事án-ni款待阮，chhōa阮出埃及ah？
<sup>12</sup> 阮tī埃及kiám無對你án-ni講：莫得chhap阮，chhut-chāi阮服事埃及人mah？因為服事埃及人，khah得死tī曠野。
<sup>13</sup> 摩西對百姓講：m̄免驚，做lín khiā-teh，看耶和華今á日為tio̍h lín所beh行ê拯救；因為lín今á日所看見ê埃及人，的確永遠無koh看見。
<sup>14</sup> 耶和華beh為lín交戰，做lín恬恬，莫做聲。
<sup>15</sup> 耶和華對摩西講：你啥事喉叫我ah？你tio̍h kah以色列人進前去。
<sup>16</sup> 你kia̍h柺á伸手kí海，來分開伊；以色列人beh tī海中行乾地；
<sup>17</sup> 獨獨我，我beh hō͘埃及人ê心硬，in beh tè落去；我beh tī法老kap伊ê全軍，伊ê車，伊ê馬兵，來得tio̍h榮光。
<sup>18</sup> 我tī法老kap伊ê車，伊ê馬兵，得tio̍h榮光ê時，埃及人就知我是耶和華。
<sup>19</sup> 上帝ê使者，本行tī以色列ê營前ê，徙來行tī in ê後面；雲柱也tùi in ê頭前，徙來khiā tī in ê後面，
<sup>20</sup> tī埃及營kap以色列營ê中間；hit-pêng有雲有烏暗，chit-pêng暝時發出光；thong暝兩pêng bōe相近。
<sup>21</sup> 摩西就伸手kí海，耶和華thong暝hō͘東風大起，hō͘海退去，水就分開，海就成做乾地。
<sup>22</sup> 以色列人落海中行乾地，水tī in ê雙pêng成做牆壁。
<sup>23</sup> 埃及人追jip in；法老一切ê馬、車，kap馬兵，lóng tè in到海中。
<sup>24</sup> 到天beh光ê時，耶和華tùi雲kap火ê柱中àⁿ落，看埃及ê軍隊，phah亂in ê隊伍；
<sup>25</sup> koh hō͘ in ê車輪lak落，oh得行；致到埃及人講：咱tio̍h tùi以色列人ê面前逃走，因為耶和華為tio̍h in kap埃及人交戰。
<sup>26</sup> 耶和華kā摩西講：你伸手kí海，hō͘水倒tńg來淹埃及人，kap in ê車，in ê馬兵。
<sup>27</sup> 摩西就伸手kí海；到天一下光，海水koh照舊；埃及人逃走，水遮(cha̍h)tī in ê頭前；耶和華就將埃及人車倒tī海中。
<sup>28</sup> 水就反流，淹密hiah-ê車kap馬兵；法老ê全軍tè以色列人落海ê，連一個也無留teh。
<sup>29</sup> 總是以色列人tī海中行乾地，水tī in ê雙pêng成做in ê牆壁。
<sup>30</sup> Hit日耶和華án-ni救以色列人脫離埃及人ê手；以色列人看見埃及人ê身屍tī海邊。
<sup>31</sup> 以色列人看見耶和華對埃及人所行ê大事，就敬畏耶和華；koh信服耶和華kap伊ê奴僕摩西。

</p></div><div class="p_right"><div class="chap">=== 出埃及記 · 第 14 章 ===</div><p>
<sup>1</sup> Iâ-hô-hoa kā Mô͘-se kóng,
<sup>2</sup> Lí hoan-hù Í-sek-lia̍t lâng oa̍t-tò-tńg, chat-iâⁿ tī Pí-hap-hi-lio̍k ê thâu-chêng, tī Bi̍t-toa̍t kap hái ê tiong-kan, tī Pa-le̍k-sé-hun ê thâu-chêng, tī hit tùi-bīn chat-iâⁿ tī hái-piⁿ.
<sup>3</sup> Hoat-ló beh gī-lūn Í-sek-lia̍t lâng kóng, In tī tōe-tiong se̍h bô lō͘, khòng-iá kā in ûi-khùn teh.
<sup>4</sup> Góa beh hō͘ Hoat-ló ê sim ngī, i beh tui-jip in;  Góa chiū tī Hoat-ló kap i ê choân-kun lâi tit-tio̍h êng-kng;  Ai-ki̍p lâng chiū chai Góa sī Iâ-hô-hoa.  In chiū án-ni kiâⁿ.
<sup>5</sup> Ū lâng pò Ai-ki̍p ông kóng, Hit-ê peh-sìⁿ cháu-khì;  Hoat-ló kap i ê jîn-sîn tùi-thāi hit-ê peh-sìⁿ ê sim chiū piàn-ōaⁿ, kóng, Lán chún Í-sek-lia̍t lâng khì, bô koh ho̍k-sāi lán, che sī sím-mi̍h iân-kò͘ ah?
<sup>6</sup> Hoat-ló chiū pī-pān i ê chhia, tòa i ê peh-sìⁿ saⁿ-kap khì.
<sup>7</sup> Iā tòa la̍k-pah tiuⁿ te̍k-pia̍t chhia, kap Ai-ki̍p só͘ ū ê chhia, ta̍k tiuⁿ chhia lóng ū peng-thâu teh koán.
<sup>8</sup> Iâ-hô-hoa hō͘ Ai-ki̍p ông Hoat-ló ê sim ngī;  i chiū tui-jip Í-sek-lia̍t lâng;  nā-sī Í-sek-lia̍t lâng khò tōa koân-lêng ê chhiú chhut-khì.
<sup>9</sup> Ai-ki̍p lâng tui-jip in, Hoat-ló it-chhè ê bé, chhia, kap i ê bé-peng, kap i ê kun-tūi, chiū tī hái-piⁿ óa-kūn Pí-hap-hi-lio̍k, tī Pa-le̍k-sé-hun ê tùi-bīn, tī in an-iâⁿ ê só͘-chāi, jip-tio̍h in.
<sup>10</sup> Hoat-ló kūn-óa ê sî, Í-sek-lia̍t lâng kia̍h-ba̍k khòaⁿ-kìⁿ Ai-ki̍p lâng jip-óa-lâi, chiū chin kiaⁿ, âu-kiò Iâ-hô-hoa.
<sup>11</sup> In tùi Mô͘-se kóng, Kiám sī Ai-ki̍p bô thióng-tōe, lí chiah chhōa goán chhut-lâi sí tī khòng-iá mah?  lí siáⁿ-sū án-ni khoán-thāi goán, chhōa goán chhut Ai-ki̍p ah?
<sup>12</sup> Goán tī Ai-ki̍p kiám bô tùi lí án-ni kóng, Bo̍h-tit chhap goán, chhut-chāi goán ho̍k-sāi Ai-ki̍p lâng mah?  In-ūi ho̍k-sāi Ai-ki̍p lâng, khah-tit sí tī khòng-iá.
<sup>13</sup> Mô͘-se tùi peh-sìⁿ kóng, M̄-bián kiaⁿ, chòe lín khiā-teh, khòaⁿ Iâ-hô-hoa kin-á-ji̍t ūi-tio̍h lín só͘ beh kiâⁿ ê chín-kiù;  in-ūi lín kin-á-ji̍t só͘ khòaⁿ-kìⁿ ê Ai-ki̍p lâng, tek-khak éng-oán bô koh khòaⁿ-kìⁿ.
<sup>14</sup> Iâ-hô-hoa beh ūi lín kau-chiàn, chòe lín tiām-tiām, bo̍h chòe-siaⁿ.
<sup>15</sup> Iâ-hô-hoa tùi Mô͘-se kóng, Lí siáⁿ-sū âu-kiò Góa ah?  lí tio̍h kah Í-sek-lia̍t lâng chìn-chêng khì.
<sup>16</sup> Lí kia̍h koáiⁿ-á chhun-chhiú kí hái, lâi pun-khui i;  Í-sek-lia̍t lâng beh tī hái-tiong kiâⁿ ta-tōe;
<sup>17</sup> to̍k-to̍k Góa, Góa beh hō͘ Ai-ki̍p lâng ê sim ngī, in beh tè-lo̍h-khì;  Góa beh tī Hoat-ló kap i ê choân-kun, i ê chhia, i ê bé-peng, lâi tit-tio̍h êng-kng.
<sup>18</sup> Góa tī Hoat-ló kap i ê chhia, i ê bé-peng, tit-tio̍h êng-kng ê sî, Ai-ki̍p lâng chiū chai Góa sī Iâ-hô-hoa.
<sup>19</sup> Siōng-tè ê sù-chiá, pún kiâⁿ tī Í-sek-lia̍t ê iâⁿ-chêng-ê, sóa lâi kiâⁿ tī in ê āu-bīn;  hûn-thiāu iā tùi in ê thâu-chêng, sóa lâi khiā tī in ê āu-bīn,
<sup>20</sup> tī Ai-ki̍p iâⁿ kap Í-sek-lia̍t iâⁿ ê tiong-kan;  hit-pêng ū hûn ū o͘-àm, chit-pêng mî-sî hoat-chhut kng;  thong-mî nn̄g pêng bōe saⁿ-kūn.
<sup>21</sup> Mô͘-se chiū chhun-chhiú kí hái, Iâ-hô-hoa thong-mî hō͘ tang-hong tōa khí, hō͘ hái thè-khì, chúi chiū pun-khui, hái chiū chiâⁿ-chòe ta-tōe.
<sup>22</sup> Í-sek-lia̍t lâng lo̍h hái-tiong kiâⁿ ta-tōe, chúi tī in ê siang-pêng chiâⁿ-chòe chhiûⁿ-piah.
<sup>23</sup> Ai-ki̍p lâng tui-jip-in;  Hoat-ló it-chhè ê bé, chhia, kap bé-peng, lóng tè in kàu hái-tiong.
<sup>24</sup> Kàu thiⁿ beh kng ê sî, Iâ-hô-hoa tùi hûn kap hé ê thiāu-tiong àⁿ-lo̍h, khòaⁿ Ai-ki̍p ê kun-tūi, phah-loān in ê tūi-ngó͘;
<sup>25</sup> koh hō͘ in ê chhia-lûn lak-lo̍h, oh-tit kiâⁿ;  tì-kàu Ai-ki̍p lâng kóng, Lán tio̍h tùi Í-sek-lia̍t lâng ê bīn-chêng tô-cháu, in-ūi Iâ-hô-hoa ūi-tio̍h in kap Ai-ki̍p lâng kau-chiàn.
<sup>26</sup> Iâ-hô-hoa kā Mô͘-se kóng, Lí chhun-chhiú kí hái, hō͘ chúi tò-tńg-lâi im Ai-ki̍p lâng, kap in ê chhia, in ê bé-peng.
<sup>27</sup> Mô͘-se chiū chhun-chhiú kí hái;  kàu thiⁿ chi̍t-ē kng, hái-chúi koh chiàu-kū;  Ai-ki̍p lâng tô-cháu, chúi cha̍h tī in ê thâu-chêng;  Iâ-hô-hoa chiū chiong Ai-ki̍p lâng chhia-tó tī hái-tiong.
<sup>28</sup> Chúi chiū hoan-lâu, im-ba̍t hiah-ê chhia kap bé-peng;  Hoat-ló ê choân-kun tè Í-sek-lia̍t lâng lo̍h hái-ê, liân chi̍t-ê iā bô lâu-teh.
<sup>29</sup> Chóng-sī Í-sek-lia̍t lâng tī hái-tiong kiâⁿ ta-tōe, chúi tī in ê siang-pêng chiâⁿ-chòe in ê chhiûⁿ-piah.
<sup>30</sup> Hit-ji̍t Iâ-hô-hoa án-ni kiù Í-sek-lia̍t lâng thoat-lī Ai-ki̍p lâng ê chhiú;  Í-sek-lia̍t lâng khòaⁿ-kìⁿ Ai-ki̍p lâng ê sin-si tī hái-piⁿ.
<sup>31</sup> Í-sek-lia̍t lâng khòaⁿ-kìⁿ Iâ-hô-hoa tùi Ai-ki̍p lâng só͘ kiâⁿ ê tōa-sū, chiū kèng-ùi Iâ-hô-hoa; koh sìn-ho̍k Iâ-hô-hoa kap I ê lô͘-po̍k Mô͘-se.

</p></div></div><div class="p_outer"><div class="p_left"> <div class="chap">=== 出埃及記 · 第 15 章 ===</div><p>
<sup>1</sup> hit時摩西kap以色列人唱chit-ê歌o-ló耶和華，講；	我beh唱歌o-ló耶和華，因為伊至高至大；	將馬kap騎馬ê hiat tī海中。
<sup>2</sup> 耶和華是我ê氣力，是我ê詩歌，	也是做我拯救ê主；	伊是我ê上帝，我beh o-ló伊，	是我ê父ê上帝，我beh尊伊最大。
<sup>3</sup> 耶和華是戰士；	伊ê名是耶和華。
<sup>4</sup> 法老ê車，kap伊ê軍兵，耶和華hiat伊tī海中；	伊特別揀ê軍長，lóng沉tī紅海。
<sup>5</sup> 深淵蓋in；In親像石頭，墜到深ê所在。
<sup>6</sup> 耶和華ah，你ê chiàⁿ手展出能力，得tio̍h榮光；	耶和華ah，你ê chiàⁿ手phah碎對敵。
<sup>7</sup> 你發出大威嚴，車倒hiah-ê起來攻擊你ê；	你發出大受氣，燒毀in親像燒草。
<sup>8</sup> 你發出鼻中ê氣，水就ná-chhèng ná高，	大水khiā起來親像kui堆；	海中ê深水堅定。
<sup>9</sup> 對敵講：	我beh追in，我beh jip-tio̍h in，我beh分所搶ê物；	我beh tī in來足我ê心願；	我beh拔刀，我ê手beh滅in。
<sup>10</sup> 你一下pûn風，海就蓋密in；	In親像鉛(iân)，沉tī大水中。
<sup>11</sup> 耶和華ah，chiah-ê上帝(=神明) ê中間，chī-chūi 能親像你？	Chī-chūi親像你，至聖thang榮光，	威嚴thang o-ló，行出奇事？
<sup>12</sup> 你伸出chiàⁿ手，	地就吞滅in。
<sup>13</sup> 你用你ê慈愛，chhōa你所救贖ê百姓；	你用你ê權能，chhōa in入你聖ê所在。
<sup>14</sup> 列邦聽見就ngia̍uh-ngia̍uh-chhoah；	Khiā起tī腓利士地ê，tú-tio̍h痛苦。
<sup>15</sup> Hit時Í-tong ê族長gông-ngia̍h；	Mô͘-ap英雄ê人致到ngia̍uh-ngia̍uh-chhoah，	迦南地khiā起ê百姓，心lóng消溶。
<sup>16</sup> Gông-ngia̍h驚惶到tī in；	耶和華ah，因為你ê手ê大權能，in定定親像石頭，	Thèng候你ê百姓經過，	Thèng候你所得tio̍h ê百姓過去。
<sup>17</sup> 你beh chhōa in入去，栽培in tī你ê產業ê山，	耶和華ah，就是你為家己所備辦khiā起ê所在，	主ah，就是你ê手所建立ê聖所。
<sup>18</sup> 耶和華beh做王，直到永遠。
<sup>19</sup> 因為法老ê馬，kap伊ê車，伊ê馬兵，到tī海中，耶和華hō͘海水反流淹密in；獨獨以色列人tī海中行乾地。
<sup>20</sup> 亞倫ê大姊女先知Bí-lī-àm，手裡kia̍h lin-long鼓，眾婦女也tè伊出去，kia̍h lin-long鼓跳舞。
<sup>21</sup> Bí-lī-àm和所唱ê講：	Lín tio̍h唱歌o-ló耶和華，因為伊至高至大；	將馬kap騎馬ê，hiat tī海中。
<sup>22</sup> 摩西chhōa以色列人tùi紅海進前行；in出去，到Su-jíⁿ ê曠野；tī曠野行三日，chhē無水。
<sup>23</sup> 到Má-la̍h ê時，Má-la̍h ê水bōe lim得，因為水苦；所以名hit-ê地叫Má-la̍h。
<sup>24</sup> 百姓就對摩西哀怨講：阮beh lim甚麼ah？
<sup>25</sup> 摩西求叫耶和華；耶和華指示伊一叢樹，伊就hiat伊tī水裡，水就變甘。 伊tī-hia，為in定律例法度，tī-hia試驗in。
<sup>26</sup> Koh講：你若致意聽耶和華你ê上帝ê聲，koh行伊所看做合宜ê事，留心聽伊ê誡命，守伊一切ê律例，就我hō͘埃及人所tú-tio̍h ê破病，的確無hō͘你tú-tio̍h；因為我耶和華是醫治你ê。
<sup>27</sup> In 到Í-lîm，tī-hia有十二個水泉，七十叢ê棗樹；in就tī-hia ê水邊紮營。

</p></div><div class="p_right"><div class="chap">=== 出埃及記 · 第 15 章 ===</div><p>
<sup>1</sup> Hit-sî Mô͘-se kap Í-sek-lia̍t lâng chhiùⁿ chit-ê koa o-ló Iâ-hô-hoa, kóng;	Góa beh chhiùⁿ-koa o-ló Iâ-hô-hoa, in-ūi I chì-koâiⁿ chì-tōa;	Chiong bé kap khiâ-bé-ê hiat tī hái-tiong.
<sup>2</sup> Iâ-hô-hoa sī góa ê khùi-la̍t, sī góa ê si-ko,	Iā sī chòe góa chín-kiù ê Chú; 	I sī góa ê Siōng-tè, góa beh o-ló-I,	Sī góa ê pē ê Siōng-tè, góa beh chun I chòe-tōa.
<sup>3</sup> Iâ-hô-hoa sī chiàn-sū;	I ê miâ sī Iâ-hô-hoa.
<sup>4</sup> Hoat-ló ê chhia, kap i ê kun-peng, Iâ-hô-hoa hiat i tī hái-tiong;	I te̍k-pia̍t kéng ê kun-tiúⁿ, lóng tîm tī Âng-hái.
<sup>5</sup> Chhim-ian khàm-in;	In chhin-chhiūⁿ chio̍h-thâu, tūi kàu chhim ê só͘-chāi.
<sup>6</sup> Iâ-hô-hoa ah, Lí ê chiàⁿ-chhiú tián-chhut lêng-le̍k, tit-tio̍h êng-kng;	Iâ-hô-hoa ah, Lí ê chiàⁿ-chhiú phah-chhùi tùi-te̍k.
<sup>7</sup> Lí hoat-chhut tōa ui-giâm, chhia-tó hiah-ê khí-lâi kong-kek Lí-ê;	Lí hoat-chhut tōa siū-khì, sio-húi in chhin-chhiūⁿ sio-chháu.
<sup>8</sup> Lí hoat-chhut phīⁿ-tiong ê khì, chúi chiū ná-chhèng ná-koâiⁿ,	Tōa-chúi khiā-khí-lâi chhin-chhiūⁿ kui-tui;	Hái-tiong ê chhim-chúi kian-tēng.
<sup>9</sup> Tùi-te̍k kóng,	Góa beh tui in, góa beh jip-tio̍h in, góa beh pun só͘ chhiúⁿ ê mi̍h;	Góa beh tī in lâi chiok góa ê sim-goān;	Góa beh pu̍ih-to, góa ê chhiú beh bia̍t in.
<sup>10</sup> Lí chi̍t-ē pûn-hong, hái chiū khàm-ba̍t-in;	In chhin-chhiūⁿ iân, tîm tī tōa-chúi-tiong.
<sup>11</sup> Iâ-hô-hoa ah, chiah-ê siōng-tè ê tiong-kan, chī-chūi ōe chhin-chhiūⁿ Lí?	Chī-chūi chhin-chhiūⁿ Lí, chì-sèng thang êng-kng,	Ui-giâm thang o-ló, kiâⁿ-chhut kî-sū?
<sup>12</sup> Lí chhun-chhut chiàⁿ-chhiú,	Tōe chiū thun-bia̍t-in.
<sup>13</sup> Lí ēng Lí ê chû-ài, chhōa Lí só͘ kiù-sio̍k ê peh-sìⁿ;	Lí ēng Lí ê koân-lêng, chhōa in ji̍p Lí sèng ê só͘-chāi.
<sup>14</sup> Lia̍t-pang thiaⁿ-kìⁿ chiū ngia̍uh-ngia̍uh-chhoah;	Khiā-khí tī Hui-lī-sū tōe ê, tú-tio̍h thòng-khó͘.
<sup>15</sup> Hit-sî Í-tong ê cho̍k-tiúⁿ gông-ngia̍h;	Mô͘-ap eng-hiông ê lâng tì-kàu ngia̍uh-ngia̍uh-chhoah,	Ka-lâm tōe khiā-khí ê peh-sìⁿ, sim lóng siau-iûⁿ.
<sup>16</sup> Gông-ngia̍h kiaⁿ-hiâⁿ kàu tī in;	Iâ-hô-hoa ah, in-ūi Lí ê chhiú ê tōa koân-lêng, in tiāⁿ-tiāⁿ chhin-chhiūⁿ chio̍h-thâu,	Thèng-hāu Lí ê peh-sìⁿ keng-kè,	Thèng-hāu Lí só͘ tit-tio̍h ê peh-sìⁿ kè-khì.
<sup>17</sup> Lí beh chhōa in ji̍p-khì, chai-pôe in tī Lí ê sán-gia̍p ê soaⁿ,	Iâ-hô-hoa ah, chiū-sī Lí ūi ka-kī só͘ pī-pān khiā-khí ê só͘-chāi,	Chú ah, chiū-sī Lí ê chhiú só͘ kiàn-li̍p ê sèng-só͘.
<sup>18</sup> Iâ-hô-hoa beh chòe-ông, ti̍t-kàu éng-oán.
<sup>19</sup> In-ūi Hoat-ló ê bé, kap i ê chhia, i ê bé-peng, kàu tī hái-tiong, Iâ-hô-hoa hō͘ hái-chúi hoan-lâu im-ba̍t-in;  to̍k-to̍k Í-sek-lia̍t lâng tī hái-tiong kiâⁿ ta-tōe.
<sup>20</sup> A-lûn ê tōa-chí lú sian-ti Bí-lī-àm, chhiú-ni̍h kia̍h lin-long-kó͘, chèng hū-lú iā tè i chhut-khì, kia̍h lin-long-kó͘ thiàu-bú.
<sup>21</sup> Bí-lī-àm hô só͘-chhiùⁿ-ê kóng, 	Lín tio̍h chhiùⁿ-koa o-ló Iâ-hô-hoa, in-ūi I chì-koâiⁿ chì-tōa;	Chiong bé kap khiâ-bé-ê, hiat tī hái-tiong.
<sup>22</sup> Mô͘-se chhōa Í-sek-lia̍t lâng tùi Âng-hái chìn-chêng kiâⁿ; in chhut-khì, kàu Su-jíⁿ ê khòng-iá;  tī khòng-iá kiâⁿ saⁿ-ji̍t, chhē bô chúi.
<sup>23</sup> Kàu Má-la̍h ê sî, Má-la̍h ê chúi bōe lim-tit, in-ūi chúi khó͘;  só͘-í miâ hit-ê tōe kiò Má-la̍h.
<sup>24</sup> Peh-sìⁿ chiū tùi Mô͘-se ai-oàn kóng, Goán beh lim sím-mi̍h ah?
<sup>25</sup> Mô͘-se kiû-kiò Iâ-hô-hoa;  Iâ-hô-hoa chí-sī i chi̍t châng chhiū, i chiū hiat i tī chúi-ni̍h, chúi chiū piàn-kam.  I tī-hia, ūi in tēng lu̍t-lē hoat-tō͘, tī-hia chhì-giām in.
<sup>26</sup> Koh kóng, Lí nā tì-ì thiaⁿ Iâ-hô-hoa lí ê Siōng-tè ê siaⁿ, koh kiâⁿ I só͘ khòaⁿ chòe ha̍p-gî ê sū, liû-sim thiaⁿ I ê kài-bēng, siú I it-chhè ê lu̍t-lē, chiū Góa hō͘ Ai-ki̍p lâng só͘ tú-tio̍h ê phòa-pīⁿ, tek-khak bô hō͘ lí tú-tio̍h;  in-ūi Góa Iâ-hô-hoa sī i-tī lí-ê.
<sup>27</sup> In kàu Í-lîm, tī-hia ū cha̍p-jī ê chúi-chôaⁿ, chhit-cha̍p châng ê chó-chhiū;  in chiū tī-hia ê chúi-piⁿ chat-iâⁿ.

</p></div></div><div class="p_outer"><div class="p_left"> <div class="chap">=== 出埃及記 · 第 16 章 ===</div><p>
<sup>1</sup> In tùi Í-lîm起身，tī出埃及地以後，第二月十五日，以色列人全會到Í-lîm kap Se-nái ê中間，Sìn ê曠野。
<sup>2</sup> 以色列人全會tī曠野哀怨摩西、亞倫。
<sup>3</sup> 以色列人對in講：M̄值tio̍h阮tī埃及地死tī耶和華ê手。Hit時阮有肉滿鼎，有餅thang食到飽；lín chhōa阮出來到chit-ê曠野，是beh hō͘ chit-ê全會lóng餓死。
<sup>4</sup> 耶和華對摩西講：看ah，我beh tùi天落米糧hō͘ lín；百姓tio̍h出去，ta̍k日拾ta̍k日ê額；我thang試驗in，看in beh thàn我ê法度á m̄。
<sup>5</sup> 到第六日，in tio̍h將所拾入來ê，備辦好勢，比ta̍k日所拾ê重倍chōe。
<sup>6</sup> 摩西、亞倫對以色列眾人講：到ê-hng lín beh知，chhōa lín出埃及地ê是耶和華。
<sup>7</sup> 明á早起lín beh看見耶和華ê榮光；因為耶和華聽見lín哀怨伊；阮算甚麼，lín竟然哀怨阮？
<sup>8</sup> 摩西koh講：耶和華ê-hng時beh hō͘ lín食肉，早起時beh hō͘ lín食餅到飽；因為lín哀怨耶和華，伊lóng聽見；阮算甚麼？lín m̄是哀怨阮，是哀怨耶和華。
<sup>9</sup> 摩西對亞倫講：你tio̍h kā以色列人全會講：Lín tio̍h就近耶和華ê面前；因為伊已經聽見lín ê哀怨lah。
<sup>10</sup> 亞倫tú-tú對以色列人全會講話ê時，in ǹg曠野teh看，看ah，耶和華ê榮光tī雲中顯現。
<sup>11</sup> 耶和華對摩西講：
<sup>12</sup> 我已經聽見以色列人ê哀怨；你tio̍h kā in講：到黃昏ê時，lín beh食肉，早起beh有餅thang食飽；lín就知我是耶和華lín ê上帝。
<sup>13</sup> 到ê-hng有鵪鶉飛來，遮蓋營盤；天光早tī營盤四圍ê地面，有一重(têng)ê露水。
<sup>14</sup> 露水乾ê時，看ah，曠野ê地面有細細圓圓ê物；細 到親像霜。
<sup>15</sup> 以色列人看見，m̄知是甚麼，大家相kap講：這是甚麼ah？摩西kā in講：這就是耶和華hō͘ lín食ê餅。
<sup>16</sup> 耶和華所吩咐ê是án-ni；lín tio̍h照ta̍k人所能食ê量來拾，ta̍k人為伊布棚內ê人，照伊ê人額來拾，一人一gô-mûi-jíⁿ。
<sup>17</sup> 以色列人照án-ni行，有ê拾chōe，有ê拾少。
<sup>18</sup> 到用gô-mûi-jíⁿ量(niû)伊，拾chōe-ê無chhun，拾少ê也無欠；ta̍k人照in能食ê量來拾伊。
<sup>19</sup> 摩西kā in講：人m̄-thang將所chhun-ê留到隔早起。
<sup>20</sup> 總是in無聽摩西ê話，有人留到隔早起，就生蟲臭味；摩西受氣in。
<sup>21</sup> In ta̍k早起，照ta̍k人ōe食ê量拾伊；日頭一下曝，就熔去。
<sup>22</sup> 到第六日，in拾重倍ê額，ta̍k人兩gô-mûi-jíⁿ；全會hiah-ê頭人來kā摩西講。
<sup>23</sup> 摩西kā in講：耶和華án-ni講：明á日是重要ê安歇，就是服事耶和華聖ê安歇日；lín ài pek-ê就pek伊，ài煮ê就煮伊；所chhun-ê，tio̍h家己收teh，留到隔早起。
<sup>24</sup> In就照摩西所吩咐收teh留到隔早起，也無臭味，內面也無蟲。
<sup>25</sup> 摩西講：Lín今á日食chit-ê，因為今á日是服事耶和華ê安歇日；lín tī田野，今á日的確chhē無。
<sup>26</sup> 六日間thang拾，第七日是安歇日，hit日就無。
<sup>27</sup> 第七日百姓中有人出去拾，也chhē無。
<sup>28</sup> 耶和華對摩西講：Lín m̄肯守我ê命令，我ê律法，beh到tī時ah？
<sup>29</sup> Lín tio̍h看，耶和華已經將安歇日賞賜lín，所以第六日伊hō͘ lín兩日ê米糧，第七日ta̍k人tio̍h tiàm家己ê所在，lóng m̄-thang出去。
<sup>30</sup> Tùi án-ni，百姓就tī第七日安歇。
<sup>31</sup> Chit-ê物，以色列家叫伊做má-ná；款式親像oân-sui仁，色緻是白ê，滋味親像chham蜜ê餅。
<sup>32</sup> 摩西講：耶和華án-ni吩咐，tio̍h將一gô-mûi-jíⁿ tīⁿ-tīⁿ ê má-ná，留到lín ê後代，hō͘ in看我當日chhōa lín出埃及地，tī曠野所hō͘ lín食ê餅。
<sup>33</sup> 摩西kā亞倫講：你the̍h一個器具，tóe一gô-mûi-jíⁿ tīⁿ-tīⁿ ê má-ná，khǹg tī耶和華ê面前，留到lín ê後代。
<sup>34</sup> 亞倫照耶和華所吩咐摩西ê，將má-ná hē tī干證ê約櫃前留teh。
<sup>35</sup> 以色列人食má-ná共四十年久，直到in到tī有人khiā起ê地。 In食má-ná，直到in到迦南ê境界。
<sup>36</sup> 一gô-mûi-jíⁿ就是i-hoat ê十份一。

</p></div><div class="p_right"><div class="chap">=== 出埃及記 · 第 16 章 ===</div><p>
<sup>1</sup> In tùi Í-lîm khí-sin, tī chhut Ai-ki̍p tōe í-āu, tē-jī ge̍h cha̍p-gō͘ ji̍t, Í-sek-lia̍t lâng choân-hōe kàu Í-lîm kap Se-nái ê tiong-kan, Sìn ê khòng-iá.
<sup>2</sup> Í-sek-lia̍t lâng choân-hōe tī khòng-iá ai-oàn Mô͘-se, A-lûn.
<sup>3</sup> Í-sek-lia̍t lâng tùi in kóng, M̄-ta̍t-tio̍h goán tī Ai-ki̍p tōe sí tī Iâ-hô-hoa ê chhiú.  Hit-sî goán ū bah móa-tiáⁿ, ū piáⁿ thang chia̍h kàu-pá;  lín chhōa goán chhut-lâi kàu chit-ê khòng-iá, sī beh hō͘ chit-ê choân-hōe lóng gō-sí.
<sup>4</sup> Iâ-hô-hoa tùi Mô͘-se kóng, Khòaⁿ ah, Góa beh tùi thiⁿ lo̍h bí-niû hō͘ lín;  peh-sìⁿ tio̍h chhut-khì, ta̍k-ji̍t khioh ta̍k-ji̍t ê gia̍h;  Góa thang chhì-giām in, khòaⁿ in beh thàn Góa ê hoat-tō͘ á m̄.
<sup>5</sup> Kàu tē-la̍k ji̍t, in tio̍h chiong só͘ khioh ji̍p-lâi-ê, pī-pān hó-sè, pí ta̍k-ji̍t só͘-khioh-ê têng-pē chōe.
<sup>6</sup> Mô͘-se, A-lûn tùi Í-sek-lia̍t chèng-lâng kóng, Kàu ê-hng lín beh chai, chhōa lín chhut Ai-ki̍p tōe ê sī Iâ-hô-hoa.
<sup>7</sup> Bîn-á-chá-khí lín beh khòaⁿ-kìⁿ Iâ-hô-hoa ê êng-kng;  in-ūi Iâ-hô-hoa thiaⁿ-kìⁿ lín ai-oàn I;  goán sǹg sím-mi̍h, lín kèng-jiân ai-oàn goán?
<sup>8</sup> Mô͘-se koh kóng, Iâ-hô-hoa ê-hng-sî beh hō͘ lín chia̍h-bah, chá-khí-sî beh hō͘ lín chia̍h-piáⁿ kàu pá;  in-ūi lín ai-oàn Iâ-hô-hoa, I lóng thiaⁿ-kìⁿ;  goán sǹg sím-mi̍h?  lín m̄-sī ai-oàn goán, sī ai-oàn Iâ-hô-hoa.
<sup>9</sup> Mô͘-se tùi A-lûn kóng, Lí tio̍h kā Í-sek-lia̍t lâng choân-hōe kóng, Lín tio̍h chiū-kūn Iâ-hô-hoa ê bīn-chêng;  in-ūi I í-keng thiaⁿ-kìⁿ lín ê ai-oàn lah.
<sup>10</sup> A-lûn tú-tú tùi Í-sek-lia̍t lâng choân-hōe kóng-ōe ê sî, in ǹg khòng-iá teh khòaⁿ, khòaⁿ ah, Iâ-hô-hoa ê êng-kng tī hûn-tiong hián-hiān.
<sup>11</sup> Iâ-hô-hoa tùi Mô͘-se kóng,
<sup>12</sup> Góa í-keng thiaⁿ-kìⁿ Í-sek-lia̍t lâng ê ai-oàn;  lí tio̍h kā in kóng, Kàu hông-hun ê sî, lín beh chia̍h-bah, chá-khí beh ū piáⁿ thang chia̍h-pá;  lín chiū chai Góa sī Iâ-hô-hoa lín ê Siōng-tè.
<sup>13</sup> Kàu ê-hng ū ian-chhun pe-lâi, jia-khàm iâⁿ-pôaⁿ;  thiⁿ-kng-chá tī iâⁿ-pôaⁿ sì-ûi ê tōe-bīn, ū chi̍t-têng ê lō͘-chúi.
<sup>14</sup> Lō͘-chúi ta ê sî, khòaⁿ ah, khòng-iá ê tōe-bīn ū sòe-sòe îⁿ-îⁿ ê mi̍h;  sòe kàu chhin-chhiūⁿ sng.
<sup>15</sup> Í-sek-lia̍t lâng khòaⁿ-kìⁿ, m̄-chai sī sím-mi̍h, tāi-ke saⁿ-kap kóng, Che sī sím-mi̍h ah?  Mô͘-se kā in kóng, Che chiū-sī Iâ-hô-hoa hō͘ lín chia̍h ê piáⁿ.
<sup>16</sup> Iâ-hô-hoa só͘ hoan-hù-ê sī án-ni;  lín tio̍h chiàu ta̍k-lâng só͘ ōe chia̍h ê liōng lâi khioh, ta̍k-lâng ūi i pò͘-pîⁿ-lāi ê lâng, chiàu i ê lâng-gia̍h lâi khioh, chi̍t-lâng chi̍t gô-mûi-jíⁿ.
<sup>17</sup> Í-sek-lia̍t lâng chiàu án-ni kiâⁿ, ū-ê khioh chōe, ū-ê khioh chió.
<sup>18</sup> Kàu ēng gô-mûi-jíⁿ niû i, khioh chōe-ê bô chhun, khioh chió-ê iā bô khiàm;  ta̍k-lâng chiàu in ōe chia̍h ê liōng lâi khioh i.
<sup>19</sup> Mô͘-se kā in kóng, Lâng m̄-thang chiong só͘ chhun-ê lâu kàu keh chá-khí.
<sup>20</sup> Chóng-sī in bô thiaⁿ Mô͘-se ê ōe, ū lâng lâu kàu keh chá-khí, chiū siⁿ-thâng chhàu-bī;  Mô͘-se siū-khì in.
<sup>21</sup> In ta̍k chá-khí, chiàu ta̍k-lâng ōe chia̍h ê liōng khioh i;  ji̍t-thâu chi̍t-ē pha̍k, chiū iûⁿ-khì.
<sup>22</sup> Kàu tē-la̍k ji̍t, in khioh têng-pē ê gia̍h, ta̍k-lâng nn̄g gô-mûi-jíⁿ;  choân-hōe hiah-ê thâu-lâng lâi kā Mô͘-se kóng.
<sup>23</sup> Mô͘-se kā in kóng, Iâ-hô-hoa án-ni kóng, bîn-á-ji̍t sī tiōng-iàu ê an-hioh, chiū-sī ho̍k-sāi Iâ-hô-hoa sèng ê an-hioh-ji̍t;  lín ài pek-ê chiū pek i, ài chú-ê chiū chú i;  só͘-chhun-ê, tio̍h ka-kī siu-teh, lâu kàu keh chá-khí.
<sup>24</sup> In chiū chiàu Mô͘-se só͘ hoan-hù siu-teh lâu kàu keh chá-khí, iā bô chhàu-bī, lāi-bīn iā bô thâng.
<sup>25</sup> Mô͘-se kóng, Lín kin-á-ji̍t chia̍h chit-ê, in-ūi kin-á-ji̍t sī ho̍k-sāi Iâ-hô-hoa ê an-hioh-ji̍t;  lín tī chhân-iá, kin-á-ji̍t tek-khak chhē-bô.
<sup>26</sup> La̍k-ji̍t-kan thang khioh, tē-chhit ji̍t sī an-hioh-ji̍t, hit-ji̍t chiū bô.
<sup>27</sup> Tē-chhit-ji̍t peh-sìⁿ-tiong ū lâng chhut-khì khioh, iā chhē-bô.
<sup>28</sup> Iâ-hô-hoa tùi Mô͘-se kóng, Lín m̄-khéng siú Góa ê bēng-lēng, Góa ê lu̍t-hoat, beh kàu tī-sî ah?
<sup>29</sup> Lín tio̍h khòaⁿ, Iâ-hô-hoa í-keng chiong an-hioh-ji̍t siúⁿ-sù lín,  só͘-í tē-la̍k ji̍t I hō͘ lín nn̄g-ji̍t ê bí-niû, tē-chhit ji̍t ta̍k-lâng tio̍h tiàm ka-kī ê só͘-chāi, lóng m̄-thang chhut-khì.
<sup>30</sup> Tùi án-ni peh-sìⁿ chiū tī tē-chhit ji̍t an-hioh.
<sup>31</sup> Chit-ê mi̍h, Í-sek-lia̍t-ke kiò i chòe má-ná;  khoán-sit chhin-chhiūⁿ oân-sui-jîn, sek-tì sī pe̍h-ê, chu-bī chhin-chhiūⁿ chham-bi̍t ê piáⁿ.
<sup>32</sup> Mô͘-se kóng, Iâ-hô-hoa án-ni hoan-hù, tio̍h chiong chi̍t gô-mûi-jíⁿ tīⁿ-tīⁿ ê má-ná , lâu kàu lín ê āu-tāi, hō͘ in khòaⁿ Góa tng-ji̍t chhōa lín chhut Ai-ki̍p-tōe, tī khòng-iá só͘ hō͘ lín chia̍h ê piáⁿ.
<sup>33</sup> Mô͘-se kā A-lûn kóng, Lí the̍h chi̍t ê khì-kū, tóe chi̍t gô-mûi-jíⁿ tīⁿ-tīⁿ ê má-ná, khǹg tī Iâ-hô-hoa ê bīn-chêng, lâu kàu lín ê āu-tāi.
<sup>34</sup> A-lûn chiàu Iâ-hô-hoa só͘ hoan-hù Mô͘-se-ê, chiong má-ná hē tī kan-chèng ê iok-kūi chêng lâu-teh.
<sup>35</sup> Í-sek-lia̍t lâng chia̍h má-ná kiōng sì-cha̍p nî kú, ti̍t-kàu in kàu tī ū lâng khiā-khí ê tōe.  In chia̍h má-ná, ti̍t-kàu in kàu Ka-lâm ê kéng-kài.
<sup>36</sup> Chi̍t gô-mûi-jíⁿ chiū-sī i-hoat ê cha̍p-hūn-chi̍t.

</p></div></div><div class="p_outer"><div class="p_left"> <div class="chap">=== 出埃及記 · 第 17 章 ===</div><p>
<sup>1</sup> 以色列人全會thàn耶和華ê命令，照路站，tùi Sìn ê曠野，進前行，tī Lī-hui-teng紮營，百姓無水thang lim。
<sup>2</sup> 百姓就kap摩西計較講：Hō͘阮有水thang lim。摩西kā in講：Lín啥事kap我計較，啥事試耶和華ah？
<sup>3</sup> 百姓tī-hia真嘴乾，ài lim水；就哀怨摩西講：你啥事chhōa阮tùi埃及上來，hō͘阮kap阮ê kiáⁿ兒，阮ê cheng-siⁿ，lóng嘴乾死ah？
<sup>4</sup> 摩西就求叫耶和華講：我對 chit-ê百姓beh怎樣做ah？in差不多beh用石頭tìm我。
<sup>5</sup> 耶和華kā摩西講：你做百姓ê頭前行，chhōa以色列ê長老kúi-nā人kap你去，你ê手tio̍h kia̍h前日phah河水ê柺á。
<sup>6</sup> 看ah，我beh khiā tī你ê面前，tī Hô-lia̍t ê石磐頂；你phah hit-ê石磐，beh有水tùi hia流出hō͘百姓lim。摩西就tī以色列長老ê面前án-ni行。
<sup>7</sup> 伊名hit-ê所在叫Má-sat，koh叫做Bí-lī-pa；因為以色列人計較，koh因為in試耶和華，講：耶和華tī阮中間á無？
<sup>8</sup> Hit時A-má-le̍k人來到Lī-hui-teng，kap以色列人交戰。
<sup>9</sup> 摩西kā約書亞講：你替咱揀人出去kap A-má-le̍k人交戰；明á日我手裡beh kia̍h上帝ê柺á，khiā tī山頂。
<sup>10</sup> Tùi hit-tia̍p約書亞照摩西所kā伊講ê行；kap A-má-le̍k人交戰；摩西、亞倫kap Hō͘-jíⁿ lóng上山頂。
<sup>11</sup> 摩西手kia̍h起ê時，以色列人就khah贏；手垂落去ê時，A-má-le̍k人就khah贏。
<sup>12</sup> 總是摩西手酸；in就徙石，來hē tī伊ê下面；伊坐tī石頂，亞倫kap Hō͘-jíⁿ扶伊ê手，一個tī chit-pêng，一個tī hit-pêng；伊ê手就自在，直直到日落。
<sup>13</sup> 約書亞用刀thâi A-má-le̍k王kap伊ê百姓。
<sup>14</sup> 耶和華kā摩西講：我beh將A-má-le̍k ê名字tùi天下完全擦滅伊；你tio̍h用chit-ê寫tī冊裡做記念，koh講hō͘約書亞聽。
<sup>15</sup> 摩西起一座壇，號伊ê名叫耶和華尼西；
<sup>16</sup> koh講：耶和華已經chiù-chōa，耶和華beh代代kap A-má-le̍k人交戰。

</p></div><div class="p_right"><div class="chap">=== 出埃及記 · 第 17 章 ===</div><p>
<sup>1</sup> Í-sek-lia̍t lâng choân-hōe thàn Iâ-hô-hoa ê bēng-lēng, chiàu lō͘-chām, tùi Sìn ê khòng-iá, chìn-chêng kiâⁿ, tī Lī-hui-tèng chat-iâⁿ, peh-sìⁿ bô chúi thang lim.
<sup>2</sup> Peh-sìⁿ chiū kap Mô͘-se kè-kàu kóng, Hō͘ goán ū chúi thang lim.  Mô͘-se kā in kóng, Lín siáⁿ-sū kap góa kè-kàu, siáⁿ-sū chhì Iâ-hô-hoa ah?
<sup>3</sup> Peh-sìⁿ tī-hia chin chhùi-ta, ài lim chúi;  chiū ai-oàn Mô͘-se kóng, Lí siáⁿ-sū chhōa goán tùi Ai-ki̍p chiūⁿ-lâi, hō͘ goán kap goán ê kiáⁿ-jî, goán ê cheng-siⁿ, lóng chhùi-ta sí ah?
<sup>4</sup> Mô͘-se chiū kiû-kiò Iâ-hô-hoa kóng, Góa tùi chit-ê peh-sìⁿ beh cháiⁿ-iūⁿ chòe ah?  in chha-put-to beh ēng chio̍h-thâu tìm góa.
<sup>5</sup> Iâ-hô-hoa kā Mô͘-se kóng, Lí chòe peh-sìⁿ ê thâu-chêng kiâⁿ, chhōa Í-sek-lia̍t ê tiúⁿ-ló kúi-nā lâng kap lí khì, lí ê chhiú tio̍h kia̍h chêng-ji̍t phah hô-chúi ê koáiⁿ-á.
<sup>6</sup> Khòaⁿ ah, Góa beh khiā tī lí ê bīn-chêng, tī Hô-lia̍t ê chio̍h-pôaⁿ-téng; lí phah hit-ê chio̍h-pôaⁿ, beh ū chúi tùi hia lâu-chhut hō͘ peh-sìⁿ lim.  Mô͘-se chiū tī Í-sek-lia̍t tiúⁿ-ló ê bīn-chêng án-ni kiâⁿ.
<sup>7</sup> I miâ hit-ê só͘-chāi kiò Má-sat, koh kiò-chòe Bí-lī-pa;  in-ūi Í-sek-lia̍t lâng kè-kàu, koh in-ūi in chhì Iâ-hô-hoa, kóng, Iâ-hô-hoa tī goán tiong-kan á-bô?
<sup>8</sup> Hit-sî A-má-le̍k lâng lâi kàu Lī-hui-tèng, kap Í-sek-lia̍t lâng kau-chiàn.
<sup>9</sup> Mô͘-se kā Iok-su-a kóng, Lí thòe lán kéng lâng chhut-khì kap A-má-le̍k lâng kau-chiàn;  bîn-á-ji̍t góa chhiú-ni̍h beh kia̍h Siōng-tè ê koáiⁿ-á, khiā tī soaⁿ-téng.
<sup>10</sup> Tùi hit-tia̍p Iok-su-a chiàu Mô͘-se só͘ kā i kóng-ê kiâⁿ;  kap A-má-le̍k lâng kau-chiàn;  Mô͘-se, A-lûn kap Hō͘-jíⁿ lóng chiūⁿ soaⁿ-téng.
<sup>11</sup> Mô͘-se chhiú kia̍h-khí ê sî, Í-sek-lia̍t lâng chiū khah-iâⁿ;  chhiú sûi-lo̍h-khì ê sî, A-má-le̍k lâng chiū khah-iâⁿ.
<sup>12</sup> Chóng-sī Mô͘-se chhiú sng;  in chiū sóa chio̍h, lâi hē tī i ê ē-bīn;  i chē tī chio̍h-téng, A-lûn kap Hō͘-jíⁿ hû i ê chhiú, chi̍t-ê tī chit-pêng, chi̍t-ê tī hit-pêng;  i ê chhiú chiū chū-chāi, ti̍t-ti̍t kàu ji̍t-lo̍h.
<sup>13</sup> Iok-su-a ēng to thâi A-má-le̍k ông kap i ê peh-sìⁿ.
<sup>14</sup> Iâ-hô-hoa kā Mô͘-se kóng, Góa beh chiong A-má-le̍k ê miâ-jī tùi thiⁿ-ē oân-choân chhat-bia̍t i;  lí tio̍h ēng chit-ê siá tī chheh-ni̍h chòe kì-liām, koh kóng hō͘ Iok-su-a thiaⁿ.
<sup>15</sup> Mô͘-se khí chi̍t chō tôaⁿ, hō i ê miâ kiò Iâ-hô-hoa-nî-se;
<sup>16</sup> koh kóng, Iâ-hô-hoa í-keng chiù-chōa, Iâ-hô-hoa beh tāi-tāi kap A-má-le̍k lâng kau-chiàn.

</p></div></div><div class="p_outer"><div class="p_left"> <div class="chap">=== 出埃及記 · 第 18 章 ===</div><p>
<sup>1</sup> 摩西ê丈人，米甸ê祭司Ia̍p-thek-lô，聽見上帝ūi摩西kap伊ê百姓以色列所行一切ê事，就是耶和華chhōa以色列出埃及ê事。
<sup>2</sup> 摩西ê丈人Ia̍p-thek-lô帶摩西ê婦人人Se-pho-la̍h來，就是摩西前差伊tò去ê；
<sup>3</sup> koh帶伊兩個kiáⁿ，一個名叫Kek-sūn；因為摩西講：我寄腳tī外邦；
<sup>4</sup> 一個名叫Í-lī-í-siā；因為伊講：我ê父ê上帝幫贊我，救我脫離法老ê刀。
<sup>5</sup> 摩西ê丈人，Ia̍p-thek-lô，帶摩西兩個kiáⁿ kap伊ê婦人人，來到上帝ê山，就是摩西tī曠野紮營ê所在；
<sup>6</sup> kā摩西講：我是你ê丈人Ia̍p-thek-lô，帶你ê婦人人kap伊兩個kiáⁿ，來你chia。
<sup>7</sup> 摩西出去迎接伊ê丈人，對伊鞠躬，kap伊chim嘴，相kap問平安；就入布棚。
<sup>8</sup> 摩西將耶和華為以色列ê緣故對法老kap埃及人所行一切ê事，以及路裡所tú-tio̍h一切ê為難，kap耶和華怎樣拯救in，lóng排列hō͘伊ê丈人聽。
<sup>9</sup> Ia̍p-thek-lô因為耶和華款待以色列人一切ê好事，救in脫離埃及人ê手，就真歡喜。
<sup>10</sup> Ia̍p-thek-lô講：耶和華是應該o-ló ê，伊救lín脫離埃及人ê手，也脫離法老ê手，救chit-ê百姓出埃及人ê手下。
<sup>11</sup> Taⁿ我知耶和華比chiah-ê上帝(=神明) khah大，就是對in hiah-ê埃及人驕傲款待chit-ê百姓ê事。
<sup>12</sup> 摩西ê丈人，Ia̍p-thek-lô，將燒祭kap別號ê祭，獻hō͘上帝；亞倫kap以色列ê長老lóng來，kap摩西ê丈人相kap食tī上帝ê面前。
<sup>13</sup> 隔日摩西坐teh審判百姓；百姓tùi早起到ê-hng，lóng khiā-óa tī摩西ê身邊。
<sup>14</sup> 摩西ê丈人看見伊對百姓所做一切ê事，就講：你對百姓做ê是甚麼事ah？你啥事家己坐teh，眾百姓tùi早起到ê-hng lóng khiā tī你ê身邊ah？
<sup>15</sup> 摩西應伊ê丈人講：這是因為百姓到我chia，來問上帝。
<sup>16</sup> In有tāi-chì ê時，就來我chia，我就tī in雙pêng ê中間kā in判斷，hō͘ in知上帝ê律例kap法度。
<sup>17</sup> 摩西ê丈人對伊講，你án-ni做m̄好。
<sup>18</sup> 你kap你chiah-ê百姓會真損身；因為chit-ê事hō͘你siuⁿ重，你家己一人做bōe來。
<sup>19</sup> Taⁿ你tio̍h聽我ê話，我替你phah算，願上帝kap你tī-teh；你tio̍h替百姓到上帝面前，將案件請問上帝；
<sup>20</sup> koh tio̍h將律例kap法度教示in，指示in所tio̍h行ê路，所tio̍h做ê事。
<sup>21</sup> 也tio̍h tùi百姓ê中間，揀有才能ê人，就是敬畏上帝，誠實無lām-sám，怨恨不義ê錢，hit號人，設立in做百姓ê序大，有ê管一千人，有ê管一百人，有ê管五十人，有ê管十人；
<sup>22</sup> hō͘ in照時審判百姓；大事tio̍h hō͘ in 到你chia，小事in thang家己審判；án-ni你就khah減輕，in也thang kap你相kap擔當。
<sup>23</sup> 你若án-ni行，上帝也án-ni吩咐你，你就chih-chài ōe-tiâu，chiah-ê百姓也thang安然到伊ê所在。
<sup>24</sup> Tùi án-ni，摩西聽thàn伊ê丈人ê話，lóng照伊所講ê去行。
<sup>25</sup> 摩西tùi以色列人中間揀有才能ê人，設立in做百姓ê序大，有ê管一千人，有ê管一百人，有ê管五十人，有ê管十人；
<sup>26</sup> in照時審判百姓，有oh得ê案件就到摩西hia；若是ta̍k項小事，in就家己審判。
<sup>27</sup> 後來摩西送伊ê丈人起身，伊就tò去本所在。

</p></div><div class="p_right"><div class="chap">=== 出埃及記 · 第 18 章 ===</div><p>
<sup>1</sup> Mô͘-se ê tiūⁿ-lâng, Bí-tiân ê chè-si Ia̍p-thek-lô, thiaⁿ-kìⁿ Siōng-tè ūi Mô͘-se kap I ê peh-sìⁿ Í-sek-lia̍t só͘-kiâⁿ it-chhè ê sū, chiū-sī Iâ-hô-hoa chhōa Í-sek-lia̍t chhut Ai-ki̍p ê sū.
<sup>2</sup> Mô͘-se ê tiūⁿ-lâng Ia̍p-thek-lô tòa Mô͘-se ê hū-jîn-lâng Se-pho-la̍h lâi, chiū-sī Mô͘-se chêng chhe i tò-khì ê;
<sup>3</sup> koh tòa i nn̄g ê kiáⁿ, chi̍t-ê miâ-kiò Kek-sūn;  in-ūi Mô͘-se kóng, Góa kià-kha tī gōa-pang;
<sup>4</sup> chi̍t-ê miâ kiò Í-lī-í-siā;  in-ūi i kóng, Góa ê pē ê Siōng-tè pang-chān góa, kiù góa thoat-lī Hoat-ló ê to.
<sup>5</sup> Mô͘-se ê tiūⁿ-lâng, Ia̍p-thek-lô, tòa Mô͘-se nn̄g ê kiáⁿ kap i ê hū-jîn-lâng, lâi kàu Siōng-tè ê soaⁿ, chiū-sī Mô͘-se tī khòng-iá chat-iâⁿ ê só͘-chāi;
<sup>6</sup> kā Mô͘-se kóng, Góa sī lí ê tiūⁿ-lâng Ia̍p-thek-lô, tòa lí ê hū-jîn-lâng kap i nn̄g ê kiáⁿ, lâi lí chia.
<sup>7</sup> Mô͘-se chhut-khì ngiâ-chih i ê tiūⁿ-lâng, tùi i kiok-kiong, kap i chim-chhùi, saⁿ-kap mn̄g pêng-an;  chiū ji̍p pò͘-pîⁿ.
<sup>8</sup> Mô͘-se chiong Iâ-hô-hoa ūi Í-sek-lia̍t ê iân-kò͘ tùi Hoat-ló kap Ai-ki̍p lâng só͘ kiâⁿ it-chhè ê sū, í-ki̍p lō͘-ni̍h só͘ tú-tio̍h it-chhè ê ûi-lân, kap Iâ-hô-hoa cháiⁿ-iūⁿ chín-kiù in, lóng pâi-lia̍t hō͘ i ê tiūⁿ-lâng thiaⁿ.
<sup>9</sup> Ia̍p-thek-lô in-ūi Iâ-hô-hoa khoán-thāi Í-sek-lia̍t lâng it-chhè ê hó-sū, kiù in thoat-lī Ai-ki̍p lâng ê chhiú, chiū chin hoaⁿ-hí.
<sup>10</sup> Ia̍p-thek-lô kóng, Iâ-hô-hoa sī eng-kai o-ló-ê, I kiù lín thoat-lī Ai-ki̍p lâng ê chhiú, iā thoat-lī Hoat-ló ê chhiú, kiù chit-ê peh-sìⁿ chhut Ai-ki̍p lâng ê chhiú-ē.
<sup>11</sup> Taⁿ góa chai Iâ-hô-hoa pí chiah-ê siōng-tè khah-tōa, chiū-sī tùi in hiah-ê Ai-ki̍p lâng kiau-ngō͘ khoán-thāi chit-ê peh-sìⁿ ê sū.
<sup>12</sup> Mô͘-se ê tiūⁿ-lâng, Ia̍p-thek-lô, chiong sio-chè kap pa̍t-hō ê chè, hiàn hō͘ Siōng-tè;  A-lûn kap Í-sek-lia̍t ê tiúⁿ-ló lóng lâi, kap Mô͘-se ê tiūⁿ-lâng saⁿ-kap chia̍h tī Siōng-tè ê bīn-chêng.
<sup>13</sup> Keh-ji̍t Mô͘-se chē-teh sím-phòaⁿ peh-sìⁿ;  peh-sìⁿ tùi chá-khí kàu ê-hng, lóng khiā-óa tī Mô͘-se ê sin-piⁿ.
<sup>14</sup> Mô͘-se ê tiūⁿ-lâng khòaⁿ-kìⁿ i tùi peh-sìⁿ só͘ chòe it-chhè ê sū, chiū kóng, Lí tùi peh-sìⁿ chòe-ê sī sím-mi̍h sū ah?  lí siáⁿ-sū ka-kī chē-teh, chèng peh-sìⁿ tùi chá-khí kàu ê-hng lóng khiā tī lí ê sin-piⁿ ah?
<sup>15</sup> Mô͘-se ìn i ê tiūⁿ-lâng kóng, Che sī in-ūi peh-sìⁿ kàu góa chia, lâi mn̄g Siōng-tè.
<sup>16</sup> In ū tāi-chì ê sî, chiū lâi góa chia, góa chiū tī in siang-pêng ê tiong-kan kā in phòaⁿ-toàn, hō͘ in chai Siōng-tè ê lu̍t-lē kap hoat-tō͘.
<sup>17</sup> Mô͘-se ê tiūⁿ-lâng tùi i kóng, Lí án-ni chòe m̄-hó.
<sup>18</sup> Lí kap lí chiah-ê peh-sìⁿ ōe chin sńg-sin;  in-ūi chit-ê sū hō͘ lí siuⁿ tāng, lí ka-kī chi̍t-lâng chòe-bōe-lâi.
<sup>19</sup> Taⁿ lí tio̍h thiaⁿ góa ê ōe, góa thòe lí phah-sǹg, goān Siōng-tè kap lí tī-teh;  lí tio̍h thòe peh-sìⁿ kàu Siōng-tè bīn-chêng, chiong àn-kiāⁿ chhéng-mn̄g Siōng-tè;
<sup>20</sup> koh tio̍h chiong lu̍t-lē kap hoat-tō͘ kà-sī in, chí-sī in só͘ tio̍h kiâⁿ ê lō͘, só͘ tio̍h chòe ê sū.
<sup>21</sup> Iā tio̍h tùi peh-sìⁿ ê tiong-kan, kéng ū châi-lêng ê lâng, chiū-sī kèng-ùi Siōng-tè, sêng-si̍t bô lām-sám, oàn-hūn put-gī ê chîⁿ, hit-hō lâng, siat-li̍p in chòe peh-sìⁿ ê sī-tōa, ū-ê koán chi̍t chheng lâng, ū-ê koán chi̍t-pah lâng, ū-ê koán gō͘-cha̍p lâng, ū-ê koán cha̍p-lâng;
<sup>22</sup> hō͘ in chiàu-sî sím-phòaⁿ peh-sìⁿ;  tōa-sū tio̍h hō͘ in kàu lí chia, sió-sū in thang ka-kī sím-phòaⁿ;  án-ni lí chiū khah kiám-khin, in iā thang kap lí saⁿ-kap tam-tng.
<sup>23</sup> Lí nā án-ni kiâⁿ, Siōng-tè iā án-ni hoan-hù lí, lí chiū chih-chài ōe-tiâu, chiah-ê peh-sìⁿ iā thang an-jiân kàu i ê só͘-chāi.
<sup>24</sup> Tùi án-ni Mô͘-se thiaⁿ-thàn i ê tiūⁿ-lâng ê ōe, lóng chiàu i só͘ kóng-ê khì kiâⁿ.
<sup>25</sup> Mô͘-se tùi Í-sek-lia̍t lâng tiong-kan kéng ū châi-lêng ê lâng, siat-li̍p in chòe peh-sìⁿ ê sī-tōa, ū-ê koán chi̍t-chheng lâng, ū-ê koán chi̍t-pah lâng, ū-ê koán gō͘-cha̍p lâng, ū-ê koán cha̍p-lâng;
<sup>26</sup> in chiàu-sî sím-phòaⁿ peh-sìⁿ, ū oh-tit ê àn-kiāⁿ chiū kàu Mô͘-se hia;  nā-sī ta̍k-hāng sió-sū, in chiū ka-kī sím-phòaⁿ.
<sup>27</sup> Āu-lâi Mô͘-se sàng i ê tiūⁿ-lâng khí-sin, i chiū tò-khì pún só͘-chāi.

</p></div></div><div class="p_outer"><div class="p_left"> <div class="chap">=== 出埃及記 · 第 19 章 ===</div><p>
<sup>1</sup> 以色列人出埃及地ê了後第三月，tú-tú hit日，in就到西奈ê曠野。
<sup>2</sup> In離開Lī-hui-teng，來到西奈ê曠野，就tī曠野紮營；以色列人就tī hit-ê山ê頭前紮營。
<sup>3</sup> 摩西上到上帝hia；耶和華tùi山裡叫伊講：你tio̍h án-ni kā雅各家講：通知以色列人知；
<sup>4</sup> 我對埃及人所行ê事，lín lóng看見；koh看見我怎樣親像鷹鳥ê翼背lín，帶lín來歸tī我。
<sup>5</sup> Taⁿ lín若實在聽thàn我ê話，遵守我ê約，就tī列國中lín beh做我家己ê寶貝；因為全地lóng是我ê；
<sup>6</sup> lín beh歸tī我，做祭司ê國，做聖潔ê百姓。chiah-ê話是你所tio̍h kā以色列人講ê。
<sup>7</sup> 摩西來招集百姓中間ê長老，將耶和華所吩咐伊ê話，lóng排列tī in ê面前；
<sup>8</sup> 百姓lóng同聲應講，見若耶和華所講ê阮lóng beh遵thàn。摩西就將百姓ê話回覆耶和華。
<sup>9</sup> 耶和華kā摩西講：看ah，我beh tī密雲ê中間臨到你，hō͘百姓聽見我kap你teh講：thang永遠信你。摩西就將百姓ê話kā耶和華講。
<sup>10</sup> 耶和華koh kā摩西講：你去百姓hia，今á日、明á日kā in分別做聖，in也tio̍h洗衫。
<sup>11</sup> Tio̍h備辦便赴第三日；因為第三日，耶和華beh tī眾百姓ê面前，降臨tī西奈山。
<sup>12</sup> 你tio̍h tī山ê四圍kā百姓設界限，講：Lín tio̍h謹慎，m̄-thang上山，也m̄-thang摸伊ê交界；見若摸chit-ê山ê，的確tio̍h hō͘伊死；
<sup>13</sup> m̄-thang用手摸伊，tio̍h用石頭tìm伊，á是用箭射伊；無論是人á cheng-siⁿ，lóng bōe活。到哨角ê聲拖長ê時，in tio̍h上來山腳。
<sup>14</sup> 摩西落山到百姓hia，kā in分別做聖；in就家己洗衫。
<sup>15</sup> 伊對百姓講：Tio̍h備辦便赴第三日，m̄-thang親近婦人人。
<sup>16</sup> 到第三日天光早，tī山頂有雷tân，sih-nà kap密雲，koh哨角ê聲真大；營內ê百姓lóng ngia̍uh-ngia̍uh-chhoah。
<sup>17</sup> 摩西chhōa百姓出營盤，迎接上帝；in lóng khiā tī山腳。
<sup>18</sup> Thong西奈山lóng是火煙；因為耶和華tī火中降臨tī山頂；山ê火煙chhèng高，親像磁窯ê煙，遍山大振動。
<sup>19</sup> 哨角ê聲ná-tân ná大，摩西講話，上帝出聲應伊。
<sup>20</sup> 耶和華降臨tī西奈山，tī山尾溜；耶和華召摩西上山尾溜；摩西就上去。
<sup>21</sup> 耶和華對摩西講：你落去禁戒百姓，驚了in竄過界，到耶和華chia來看，致到in chōe-chōe人死；
<sup>22</sup> 連親近耶和華ê祭司，也tio̍h家己分別做聖，驚了耶和華忽然出來phah in。
<sup>23</sup> 摩西對耶和華講：百姓bōe會上西奈山，因為你已經禁戒阮講：Tio̍h tī山ê四圍設界限，分別伊做聖。
<sup>24</sup> 耶和華kā伊講：去ah，落去；你tio̍h kap亞倫上來；獨獨祭司kap百姓m̄-thang竄過界上到耶和華面前，驚了伊忽然出來phah in。
<sup>25</sup> 摩西就落去，到百姓hia，kā in講。

</p></div><div class="p_right"><div class="chap">=== 出埃及記 · 第 19 章 ===</div><p>
<sup>1</sup> Í-sek-lia̍t lâng chhut Ai-ki̍p tōe ê liáu-āu tē-saⁿ ge̍h, tú-tú hit-ji̍t, in chiū kàu Se-nái ê khòng-iá.
<sup>2</sup> In lī-khui Lī-hui-tèng, lâi kàu Se-nái ê khòng-iá, chiū tī khòng-iá chat-iâⁿ;  Í-sek-lia̍t lâng chiū tī hit-ê soaⁿ ê thâu-chêng chat-iâⁿ.
<sup>3</sup> Mô͘-se chiūⁿ kàu Siōng-tè hia;  Iâ-hô-hoa tùi soaⁿ-ni̍h kiò i kóng, Lí tio̍h án-ni kā Ngá-kok-ke kóng, thong-ti Í-sek-lia̍t lâng chai;
<sup>4</sup> Góa tùi Ai-ki̍p lâng só͘ kiâⁿ ê sū, lín lóng khòaⁿ-kìⁿ;  koh khòaⁿ-kìⁿ Góa cháiⁿ-iūⁿ chhin-chhiūⁿ eng-chiáu ê si̍t pē lín, tòa lín lâi kui tī Góa.
<sup>5</sup> Taⁿ lín nā si̍t-chāi thiaⁿ-thàn Góa ê ōe, chun-siú Góa ê iok, chiū tī lia̍t-kok-tiong lín beh chòe Góa ka-kī ê pó-pòe;  in-ūi choân-tōe lóng sī Góa-ê;
<sup>6</sup> lín beh kui tī Góa, chòe chè-si ê kok, chòe sèng-kiat ê peh-sìⁿ.  Chiah-ê ōe sī lí só͘ tio̍h kā Í-sek-lia̍t lâng kóng-ê.
<sup>7</sup> Mô͘-se lâi chio-chi̍p peh-sìⁿ tiong-kan ê tiúⁿ-ló, chiong Iâ-hô-hoa só͘ hoan-hù i ê ōe, lóng pâi-lia̍t tī in ê bīn-chêng;
<sup>8</sup> peh-sìⁿ lóng tâng-siaⁿ ìn kóng, Kìⁿ-nā Iâ-hô-hoa só͘ kóng-ê goán lóng beh chun-thàn.  Mô͘-se chiū chiong peh-sìⁿ ê ōe hê-hok Iâ-hô-hoa.
<sup>9</sup> Iâ-hô-hoa kā Mô͘-se kóng, Khòaⁿ ah, Góa beh tī ba̍t-hûn ê tiong-kan lîm-kàu lí, hō͘ peh-sìⁿ thiaⁿ-kìⁿ Góa kap lí teh kóng, thang éng-oán sìn lí.  Mô͘-se chiū chiong peh-sìⁿ ê ōe kā Iâ-hô-hoa kóng.
<sup>10</sup> Iâ-hô-hoa koh kā Mô͘-se kóng, Lí khì peh-sìⁿ hia, kin-á-ji̍t bîn-á-ji̍t kā in hun-piat chòe-sèng, in iā tio̍h sóe-saⁿ.
<sup>11</sup> Tio̍h pī-pān piān hù tē-saⁿ ji̍t;  in-ūi tē-saⁿ ji̍t, Iâ-hô-hoa beh tī chèng peh-sìⁿ ê bīn-chêng, kàng-lîm tī Se-nái soaⁿ.
<sup>12</sup> Lí tio̍h tī soaⁿ ê sì-ûi kā peh-sìⁿ siat kài-hān, kóng, Lín tio̍h kín-sīn, m̄-thang chiūⁿ-soaⁿ, iā m̄-thang bong i ê kau-kài;  kìⁿ-nā bong chit-ê soaⁿ ê, tek-khak tio̍h hō͘ i sí;
<sup>13</sup> m̄-thang ēng chhiú bong-i, tio̍h ēng chio̍h-thâu tìm i, á-sī ēng chìⁿ siā-i; bô-lūn sī lâng á cheng-siⁿ, lóng bōe oa̍h.  Kàu sàu-kak ê siaⁿ thoa-tn̂g ê sî, in tio̍h chiūⁿ-lâi soaⁿ-kha.
<sup>14</sup> Mô͘-se lo̍h-soaⁿ kàu peh-sìⁿ hia, kā in hun-piat chòe-sèng;  in chiū ka-kī sóe saⁿ.
<sup>15</sup> I tùi peh-sìⁿ kóng, Tio̍h pī-pān piān hù tē-saⁿ ji̍t, m̄-thang chhin-kūn hū-jîn-lâng.
<sup>16</sup> Kàu tē-saⁿ ji̍t thiⁿ-kng-chá, tī soaⁿ-téng ū lûi tân, sih-nà kap ba̍t-hûn, koh sàu-kak ê siaⁿ chin-tōa;  iâⁿ-lāi ê peh-sìⁿ lóng ngia̍uh-ngia̍uh-chhoah.
<sup>17</sup> Mô͘-se chhōa peh-sìⁿ chhut iâⁿ-pôaⁿ, ngiâ-chih Siōng-tè;  in lóng khiā tī soaⁿ-kha.
<sup>18</sup> Thong Se-nái soaⁿ lóng sī hé-ian;  in-ūi Iâ-hô-hoa tī hé-tiong kàng-lîm tī soaⁿ-téng;  soaⁿ ê hé-ian chhèng-koâiⁿ, chhin-chhiūⁿ hûi-iô ê ian, piàn-soaⁿ tōa tín-tāng.
<sup>19</sup> Sàu-kak ê siaⁿ ná-tân ná-tōa, Mô͘-se kóng-ōe, Siōng-tè chhut-siaⁿ ìn i.
<sup>20</sup> Iâ-hô-hoa kàng-lîm tī Se-nái soaⁿ, tī soaⁿ-bé-liu;  Iâ-hô-hoa tiàu Mô͘-se chiūⁿ soaⁿ-bé-liu;  Mô͘-se chiū chiūⁿ-khì.
<sup>21</sup> Iâ-hô-hoa tùi Mô͘-se kóng, Lí lo̍h-khì kìm-kài peh-sìⁿ, kiaⁿ-liáu in chhoàn-kè-kài, kàu Iâ-hô-hoa chia lâi khòaⁿ, tì-kàu in chōe-chōe lâng sí;
<sup>22</sup> liân chhin-kūn Iâ-hô-hoa ê chè-si, iā tio̍h ka-kī hun-piat chòe-sèng, kiaⁿ-liáu Iâ-hô-hoa hut-jiân chhut-lâi phah in.
<sup>23</sup> Mô͘-se tùi Iâ-hô-hoa kóng, Peh-sìⁿ bōe-ōe chiūⁿ Se-nái soaⁿ, in-ūi Lí í-keng kìm-kài goán kóng, Tio̍h tī soaⁿ ê sì-ûi siat kài-hān, hun-piat i chòe-sèng.
<sup>24</sup> Iâ-hô-hoa kā i kóng, Khì ah, lo̍h-khì;  lí tio̍h kap A-lûn chiūⁿ-lâi;  to̍k-to̍k chè-si kap peh-sìⁿ m̄-thang chhoàn-kè-kài chiūⁿ kàu Iâ-hô-hoa bīn-chêng, kiaⁿ-liáu I hut-jiân chhut-lâi phah in.
<sup>25</sup> Mô͘-se chiū lo̍h-khì, kàu peh-sìⁿ hia, kā in kóng.

</p></div></div><div class="p_outer"><div class="p_left"> <div class="chap">=== 出埃及記 · 第 20 章 ===</div><p>
<sup>1</sup> 上帝吩咐chiah-ê一切ê話講：我是耶和華，你ê上帝，bat chhōa你tùi埃及地，tùi做奴才ê家，出來ê。
<sup>2</sup> 
<sup>3</sup> 我以外，你m̄-thang有別個上帝(=神明)。
<sup>4</sup> M̄-thang為tio̍h家己雕刻偶像，不論天頂、地上，kap地下水內所有ê物，lóng m̄-thang做in ê像；
<sup>5</sup> m̄-thang敬拜in，也m̄-thang服事in；因為我耶和華，你ê上帝，斷斷m̄容允用別個上帝(=神明)匹配我；怨恨我ê，我歸咎伊ê罪，對父到kiáⁿ，到三四代；
<sup>6</sup> 疼我，守我誡命ê，我施恩hō͘伊，直到千代。
<sup>7</sup> M̄-thang lām-sám稱耶和華你ê上帝ê名；因為lām-sám稱伊ê名ê人，耶和華的確無掠伊做無罪。
<sup>8</sup> Tio̍h記得安歇日，守伊做聖；
<sup>9</sup> 六日內應該tio̍h磨，做你一切ê工；
<sup>10</sup> 獨獨第七日，就是ǹg耶和華你ê上帝來守ê安歇；chit日你kap你ê kiáⁿ、cha-bó͘-kiáⁿ、奴僕、女婢、cheng-siⁿ，以及tiàm tī你中間ê出外人，一切ê工，lóng m̄-thang做；
<sup>11</sup> 因為六日內，耶和華創造天、地、海，kap hit中間萬物，第七日就歇；所以耶和華賜福tī安歇日，設立伊做聖。
<sup>12</sup> Tio̍h孝敬你ê老父，你ê老母，hō͘你ê日子tī耶和華你ê上帝所賞賜你ê地，得tio̍h久長。
<sup>13</sup> M̄-thang 害死人。
<sup>14</sup> M̄-thang行姦淫。
<sup>15</sup> M̄-thang偷the̍h。
<sup>16</sup> M̄-thang做假ê干證，陷害你ê厝邊。
<sup>17</sup> M̄-thang貪你ê厝邊ê厝，也m̄-thang貪你ê厝邊ê bó͘、奴僕、女婢、牛、驢，以及你ê厝邊一切所有ê。
<sup>18</sup> 眾百姓看見雷tân、sih-nà、哨角ê聲，koh山頂出煙，百姓一下看見，就ngia̍uh-ngia̍uh-chhoah，遠遠khiā-teh；
<sup>19</sup> 對摩西講：求你kap阮講：阮beh聽；m̄-thang上帝kap阮講：驚了阮會死。
<sup>20</sup> 摩西對百姓講：m̄免驚；因為上帝降臨是beh試驗lín koh hō͘ lín時常敬畏伊，免得lín犯罪。
<sup>21</sup> Tùi án-ni，百姓遠遠khiā-teh；摩西就行近密雲，到上帝ê所在。
<sup>22</sup> 耶和華對摩西講：你tio̍h án-ni kā以色列人講：Lín已經家己看見我對天頂kap lín講話。
<sup>23</sup> Lín m̄-thang做別個上帝(=神明)匹配我；m̄-thang為家己做銀ê上帝(=神明)，金ê上帝(=神明)。
<sup>24</sup> 你tio̍h kā我起土壇，tī hit頂面獻你ê燒祭，kap平安祭，kap你ê牛，你ê羊；見若我hō͘人記念我ê名ê所在，我beh到你hia賜福你。
<sup>25</sup> 你若用石頭kā我起壇，m̄-thang用過phah ê石來起；因為若tī hit頂面動你ê ke-si，就phah lâ-sâm伊。
<sup>26</sup> 也m̄-thang用崎á-chàn上我ê壇，免得露現你ê下體。

</p></div><div class="p_right"><div class="chap">=== 出埃及記 · 第 20 章 ===</div><p>
<sup>1</sup> Siōng-tè hoan-hù chiah-ê it-chhè ê ōe kóng,  Góa sī Iâ-hô-hoa, lí ê Siōng-tè, bat chhōa lí tùi Ai-ki̍p tōe, tùi chòe lô͘-châi ê ke, chhut-lâi ê.
<sup>2</sup> 
<sup>3</sup> Góa í-gōa, lí m̄-thang ū pa̍t ê Siōng-tè.
<sup>4</sup> M̄-thang ūi-tio̍h ka-kī tiau-khek ngó͘-siōng, put-lūn thiⁿ-téng, tōe-chiūⁿ, kap tōe-ē chúi-lāi só͘-ū ê mi̍h, lóng m̄-thang chòe in ê siōng;
<sup>5</sup> m̄-thang kèng-pài in, iā m̄-thang ho̍k-sāi in;  in-ūi Góa Iâ-hô-hoa, lí ê Siōng-tè, toàn-toàn m̄ iông-ún ēng pa̍t ê siōng-tè phit-phòe Góa;  oàn-hūn Góa-ê, Góa kui-kiū i ê chōe, tùi pē kàu kiáⁿ kàu saⁿ-sì tāi;
<sup>6</sup> thiàⁿ Góa, siú Góa kài-bēng-ê, Góa si-un hō͘ i, ti̍t-kàu chheng-tāi.
<sup>7</sup> M̄-thang lām-sám chheng Iâ-hô-hoa lí ê Siōng-tè ê miâ;  in-ūi lām-sám chheng I ê miâ ê lâng, Iâ-hô-hoa tek-khak bô lia̍h i chòe bô-chōe.
<sup>8</sup> Tio̍h kì-tit an-hioh-ji̍t, siú i chòe-sèng;
<sup>9</sup> la̍k-ji̍t-lāi eng-kai tio̍h-bôa, chòe lí it-chhè ê kang;
<sup>10</sup> to̍k-to̍k tē-chhit-ji̍t, chiū-sī ǹg Iâ-hô-hoa lí ê Siōng-tè lâi siú ê an-hioh;  chit-ji̍t lí kap lí ê kiáⁿ, cha-bó͘-kiáⁿ, lô͘-po̍k, lú-pī, cheng-siⁿ, í-ki̍p tiàm tī lí tiong-kan ê chhut-gōa lâng, it-chhè ê kang, lóng m̄-thang chòe;
<sup>11</sup> in-ūi la̍k-ji̍t-lāi, Iâ-hô-hoa chhòng-chō thiⁿ, tōe, hái, kap hit tiong-kan bān-mi̍h, tē-chhit ji̍t chiū hioh;  só͘-í Iâ-hô-hoa sù-hok tī an-hioh-ji̍t, siat-li̍p i chòe-sèng.
<sup>12</sup> Tio̍h hàu-kèng lí ê lāu-pē, lí ê lāu-bú, hō͘ lí ê ji̍t-chí tī Iâ-hô-hoa lí ê Siōng-tè só͘ siúⁿ-sù lí ê tōe, tit-tio̍h kú-tn̂g.
<sup>13</sup> M̄-thang hāi-sí lâng.
<sup>14</sup> M̄-thang kiâⁿ kan-îm.
<sup>15</sup> M̄-thang thau-the̍h.
<sup>16</sup> M̄-thang chòe ké ê kan-chèng, hām-hāi lí ê chhù-piⁿ.
<sup>17</sup> M̄-thang tham lí ê chhù-piⁿ ê chhù, iā m̄-thang tham lí ê chhù-piⁿ ê bó͘, lô͘-po̍k, lú-pī, gû, lû, í-ki̍p lí ê chhù-piⁿ it-chhè só͘-ū-ê.
<sup>18</sup> Chèng peh-sìⁿ khòaⁿ-kìⁿ lûi-tân, sih-nà, sàu-kak ê siaⁿ, koh soaⁿ-téng chhut-ian, peh-sìⁿ chi̍t-ē khòaⁿ-kìⁿ, chiū ngia̍uh-ngia̍uh-chhoah, hn̄g-hn̄g khiā-teh;
<sup>19</sup> tùi Mô͘-se kóng, Kiû lí kap goán kóng, goán beh thiaⁿ;  m̄-thang Siōng-tè kap goán kóng, kiaⁿ-liáu goán ōe sí.
<sup>20</sup> Mô͘-se tùi peh-sìⁿ kóng, M̄-bián kiaⁿ;  in-ūi Siōng-tè kàng-lîm sī beh chhì-giām lín koh hō͘ lín sî-siông kèng-ùi I, bián-tit lín hoān-chōe.
<sup>21</sup> Tùi án-ni peh-sìⁿ hn̄g-hn̄g khiā-teh;  Mô͘-se chiū kiâⁿ-kūn ba̍t-hûn, kàu Siōng-tè ê só͘-chāi.
<sup>22</sup> Iâ-hô-hoa tùi Mô͘-se kóng, Lí tio̍h án-ni kā Í-sek-lia̍t lâng kóng, Lín í-keng ka-kī khòaⁿ-kìⁿ Góa tùi thiⁿ-téng kap lín kóng-ōe.
<sup>23</sup> Lín m̄-thang chòe pa̍t ê siōng-tè phit-phòe Góa;  m̄-thang ūi ka-kī chòe gûn ê siōng-tè, kim ê siōng-tè.
<sup>24</sup> Lí tio̍h kā Góa khí thô͘-tôaⁿ, tī hit téng-bīn hiàn lí ê sio-chè, kap pêng-an-chè, kap lí ê gû, lí ê iûⁿ;  kìⁿ-nā Góa hō͘ lâng kì-liām Góa ê miâ ê só͘-chāi, Góa beh kàu lí hia sù-hok lí.
<sup>25</sup> Lí nā ēng chio̍h-thâu kā Góa khí-tôaⁿ, m̄-thang ēng kè-phah ê chio̍h lâi khí; in-ūi nā tī hit téng-bīn tāng lí ê ke-si, chiū phah lâ-sâm--i.
<sup>26</sup> Iā m̄-thang ēng kiā-á-chàn chiūⁿ Góa ê tôaⁿ, bián-tit lō͘-hiān lí ê ē-thé.

</p></div></div><div class="p_outer"><div class="p_left"> <div class="chap">=== 出埃及記 · 第 21 章 ===</div><p>
<sup>1</sup> 你tī百姓ê面前所tio̍h立ê法度是án-ni。
<sup>2</sup> 你若買希伯來人做奴僕，伊 beh服事你，六年久，第七年伊thang自由白白出去；
<sup>3</sup> 伊若單身來，就單身出去；伊若有bó͘，伊ê bó͘就kap伊出去；
<sup>4</sup> 伊ê主人若kā伊娶bó͘，bó͘ kā伊生kiáⁿ á是cha-bó͘-kiáⁿ，bó͘ kap kiáⁿ兒tio̍h歸主人；伊tio̍h單身出去。
<sup>5</sup> 設使奴僕明明講：我疼我ê主人，kap我ê bó͘，我ê kiáⁿ兒，m̄-ài出去自由；
<sup>6</sup> 伊ê主人就tio̍h帶伊到官府hia，koh tio̍h chhōa伊óa近門，á是門khiā，主人tio̍h用鑽á鑽伊ê耳á；伊就永遠服事伊。
<sup>7</sup> 人若賣cha-bó͘-kiáⁿ做女婢，伊無thang親像奴僕án-ni出去。
<sup>8</sup> 主人若定tio̍h收伊，後來看無中意，就tio̍h 准伊贖身；主人已經騙伊，就無權thang 賣伊hō͘外邦人。
<sup>9</sup> 主人若定tio̍h伊hō͘家己ê kiáⁿ，就tio̍h款待伊親像cha-bó͘-kiáⁿ。
<sup>10</sup> 若有koh娶一個，就伊ê食、穿，kap配合ê事，猶原m̄-thang減少。
<sup>11</sup> 若無對伊行chit三項，伊就thang白白出去，免用銀贖。
<sup>12</sup> Phah死人ê的確tio̍h hō͘伊死。
<sup>13</sup> 人若m̄是埋伏teh thâi人，就是上帝交tī伊ê手，我就kā你設一個所在，伊thang走去hia。
<sup>14</sup> 人若自專攻擊伊ê厝邊，用詭譎ê計謀，就若tī我ê壇，亦tio̍h掠去hō͘伊死。
<sup>15</sup> Phah老父á是老母ê，的確tio̍h hō͘伊死。
<sup>16</sup> 柺人去賣ê，á是iáu tī伊ê手，的確tio̍h hō͘伊死。
<sup>17</sup> 咒詛老父á是老母ê，的確tio̍h hō͘伊死。
<sup>18</sup> 人若冤家，chit-ê用石頭á是拳頭母phah hit-ê，iáu無致到死，不過倒tī眠床；
<sup>19</sup> 若會koh起來，óa柺á出去，hit-ê phah伊ê，thang算無罪；獨獨tio̍h賠伊bōe做工ê錢，也tio̍h kā伊醫到lóng好。
<sup>20</sup> 人若用槌á phah伊ê奴僕，á是伊ê女婢，致到liâm-piⁿ死，伊的確tio̍h受刑罰；
<sup>21</sup> 若隔一兩日chiah死，就thang免受刑罰，因為是伊ê銀買ê。
<sup>22</sup> 人若相phah，相害有身孕ê婦人人，致到ka-la̍uh身，後來無別項ê害，hit人tio̍h罰銀，照婦人人ê丈夫所定ê；tī官府ê面前hō͘伊。
<sup>23</sup> 若有別項ê傷害，就tio̍h用命賠命。
<sup>24</sup> 目睭賠目睭，嘴齒賠嘴齒，手賠手，
<sup>25</sup> 腳賠腳，燒賠燒，傷賠傷，phah賠phah。
<sup>26</sup> 人若phah-pháiⁿ伊ê奴僕，á是伊ê女婢，一蕊目睭，就tio̍h因為伊ê目睭放伊去自由。
<sup>27</sup> 若phah-lak伊ê奴僕，á是伊ê女婢，一支嘴齒，就tio̍h因為伊ê嘴齒放伊去自由。
<sup>28</sup> 牛若tak死一個ta-po͘人，á是一個婦人人，tio̍h用石頭tìm死hit隻牛，總是m̄-thang食伊ê肉；牛ê主人算無罪。
<sup>29</sup> 設使hit隻牛平素會tak人，有人報伊ê主人知，伊竟然無將牛關teh，致到tak死ta-po͘人á是婦人人；就tio̍h用石頭tìm死hit隻牛，牛ê主人也tio̍h死。
<sup>30</sup> 若是擬定用銀贖性命，就tio̍h照所擬定ê，來贖伊ê性命。
<sup>31</sup> 牛無論tak-tio̍h人ê kiáⁿ á是cha-bó͘-kiáⁿ，tio̍h照chit-ê例辦伊。
<sup>32</sup> 牛若tak-tio̍h奴僕á是女婢，tio̍h用銀三十sià-khek-le̍k hō͘ in ê主人；也tio̍h用石頭tìm死牛。
<sup>33</sup> 人若掀開井，á是掘井，無蓋蓋(kòa)，有牛á是驢跋(poa̍h)tī hit內面，
<sup>34</sup> 井ê主人tio̍h賠，也tio̍h the̍h銀hō͘伊ê主；死ê cheng-siⁿ歸家己。
<sup>35</sup> Chit人ê牛若tak-tio̍h hit人ê牛，致到死，in tio̍h賣活ê牛，價錢平分，死ê牛也tio̍h平分。
<sup>36</sup> 人若知chit隻牛平素會tak人，主人竟然無將牛關teh，伊就tio̍h用牛賠牛，死ê牛歸家己。

</p></div><div class="p_right"><div class="chap">=== 出埃及記 · 第 21 章 ===</div><p>
<sup>1</sup> Lí tī peh-sìⁿ ê bīn-chêng só͘ tio̍h li̍p ê hoat-tō͘ sī án-ni.
<sup>2</sup> Lí nā bóe Hi-pek-lâi lâng chòe lô͘-po̍k, i beh ho̍k-sāi lí, la̍k-nî kú, tē-chhit nî i thang chū-iû pe̍h-pe̍h chhut-khì;
<sup>3</sup> i nā toaⁿ-sin lâi, chiū toaⁿ-sin chhut-khì;  i nā ū bó͘, i ê bó͘ chiū kap i chhut-khì;
<sup>4</sup> i ê chú-lâng nā kā i chhōa-bó͘, bó͘ kā i siⁿ-kiáⁿ á sī cha-bó͘-kiáⁿ, bó͘ kap kiáⁿ-jî tio̍h kui chú-lâng;  i tio̍h toaⁿ-sin chhut-khì.
<sup>5</sup> Siat-sú lô͘-po̍k bêng-bêng kóng, Góa thiàⁿ góa ê chú-lâng, kap góa ê bó͘, góa ê kiáⁿ-jî, m̄-ài chhut-khì chū-iû;
<sup>6</sup> i ê chú-lâng chiū tio̍h tòa i kàu koaⁿ-hú hia, koh tio̍h chhōa i óa-kūn mn̂g, á-sī mn̂g-khiā, chú-lâng tio̍h ēng chǹg-á chǹg i ê hī-á; i chiū éng-oán ho̍k-sāi-i.
<sup>7</sup> Lâng nā bōe cha-bó͘-kiáⁿ chòe lú-pī, i bô thang chhin-chhiūⁿ lô͘-po̍k án-ni chhut-khì.
<sup>8</sup> Chú-lâng nā tiāⁿ-tio̍h siu-i, āu-lâi khòaⁿ bô tiòng-ì, chiū tio̍h chún i sio̍k-sin;  chú-lâng í-keng phiàn i, chiū bô koân thang bōe i hō͘ gōa-pang lâng.
<sup>9</sup> Chú-lâng nā tiāⁿ-tio̍h i hō͘ ka-kī ê kiáⁿ, chiū tio̍h khoán-thāi i chhin-chhiūⁿ cha-bó͘-kiáⁿ.
<sup>10</sup> Nā ū koh chhōa chi̍t-ê, chiū i ê chia̍h, chhēng, kap phòe-ha̍p ê sū, iû-goân m̄-thang kiám-chió.
<sup>11</sup> Nā bô tùi i kiâⁿ chit saⁿ-hāng, i chiū thang pe̍h-pe̍h chhut-khì, bián ēng gûn sio̍k.
<sup>12</sup> Phah-sí lâng-ê tek-khak tio̍h hō͘ i sí.
<sup>13</sup> Lâng nā m̄-sī bâi-ho̍k-teh thâi-lâng, chiū-sī Siōng-tè kau tī i ê chhiú, Góa chiū kā lí siat chi̍t ê só͘-chāi, i thang cháu-khì hia.
<sup>14</sup> Lâng nā chū-choan kong-kek i ê chhù-piⁿ, ēng khúi-khiat ê kè-bô͘, chiū nā tī Góa ê  tôaⁿ, ia̍h tio̍h lia̍h-khì hō͘ i sí.
<sup>15</sup> Phah lāu-pē á-sī lāu-bú-ê, tek-khak tio̍h hō͘ i sí.
<sup>16</sup> Koái lâng khì bōe-ê, á-sī iáu tī i ê chhiú, tek-khak tio̍h hō͘ i sí.
<sup>17</sup> Chiù-chó͘ lāu-pē á-sī lāu-bú-ê, tek-khak tio̍h hō͘ i sí.
<sup>18</sup> Lâng nā oan-ke, chit-ê ēng chio̍h-thâu á-sī kûn-thâu-bú phah hit-ê, iáu bô tì-kàu sí, put-kò tó tī bîn-chhn̂g;
<sup>19</sup> nā ōe koh khí-lâi, óa koáiⁿ-á chhut-khì, hit-ê phah i-ê, thang sǹg bô-chōe;  to̍k-to̍k tio̍h pê i bōe chòe kang ê chîⁿ, iā tio̍h kā-i i kàu lóng hó.
<sup>20</sup> Lâng nā ēng thûi-á phah i ê lô͘-po̍k, á-sī i ê lú-pī, tì-kàu liâm-piⁿ sí, i tek-khak tio̍h siū hêng-hoa̍t;
<sup>21</sup> nā kè chi̍t-nn̄g ji̍t chiah sí, chiū thang bián siū hêng-hoa̍t, in-ūi sī i ê gûn bóe-ê.
<sup>22</sup> Lâng nā saⁿ-phah, siong-hāi ū sin-īn ê hū-jîn-lâng, tì-kàu ka-la̍uh-sin, āu-lâi bô pa̍t-hāng ê hāi, hit-lâng tio̍h hoa̍t-gûn, chiàu hū-jîn-lâng ê tiōng-hu só͘ tēng-ê;  tī koaⁿ-hú ê bīn-chêng hō͘ i.
<sup>23</sup> Nā ū pa̍t-hāng ê siong-hāi, chiū tio̍h ēng miā pê miā.
<sup>24</sup> Ba̍k-chiu pê ba̍k-chiu, chhùi-khí pê chhùi-khí, chhiú pê chhiú,
<sup>25</sup> kha pê kha, sio pê sio, siong pê siong, phah pê phah.
<sup>26</sup> Lâng nā phah-pháiⁿ i ê lô͘-po̍k, á-sī i ê lú-pī, chi̍t-lúi ba̍k-chiu, chiū tio̍h in-ūi i ê ba̍k-chiu pàng i khì chū-iû.
<sup>27</sup> Nā phah-lak i ê lô͘-po̍k, á-sī i ê lú-pī, chi̍t ki chhùi-khí, chiū tio̍h in-ūi i ê chhùi-khí pàng i khì chū-iû.
<sup>28</sup> Gû nā tak-sí chi̍t ê ta-po͘-lâng, á-sī chi̍t ê hū-jîn-lâng, tio̍h ēng chio̍h-thâu tìm-sí hit chiah gû, chóng-sī m̄-thang chia̍h i ê bah;  gû ê chú-lâng sǹg bô chōe.
<sup>29</sup> Siat-sú hit chiah gû pêng-sò͘ ōe tak-lâng, ū lâng pò i ê chú-lâng chai, i kèng-jiân bô chiong gû koaiⁿ-teh, tì-kàu tak-sí ta-po͘-lâng á-sī hū-jîn-lâng;  chiū tio̍h ēng chio̍h-thâu tìm-sí hit chiah gû, gû ê chú-lâng iā tio̍h sí.
<sup>30</sup> Nā sī gí-tiāⁿ ēng gûn sio̍k sìⁿ-miā, chiū tio̍h chiàu só͘ gí-tiāⁿ-ê, lâi sio̍k i ê sìⁿ-miā.
<sup>31</sup> Gû  bô-lūn tak-tio̍h lâng ê kiáⁿ á-sī cha-bó͘-kiáⁿ, tio̍h chiàu chit-ê lē pān-i.
<sup>32</sup> Gû nā tak-tio̍h lô͘-po̍k á-sī lú-pī, tio̍h ēng gûn saⁿ-cha̍p sià-khek-le̍k hō͘ in ê chú-lâng;  iā tio̍h ēng chio̍h-thâu tìm-sí gû.
<sup>33</sup> Lâng nā hian-khui chíⁿ, á-sī ku̍t chíⁿ, bô khàm-kòa, ū gû á-sī lû poa̍h tī hit lāi-bīn,
<sup>34</sup> chíⁿ ê chú-lâng tio̍h pê, iā tio̍h the̍h gûn hō͘ i ê chú;  sí ê cheng-siⁿ kui ka-kī.
<sup>35</sup> Chit-lâng ê gû nā tak-tio̍h hit lâng ê gû, tì-kàu sí, in tio̍h bōe oa̍h ê gû, kè-chîⁿ pîⁿ-pun, sí ê gû iā tio̍h pîⁿ-pun.
<sup>36</sup> Lâng nā chai chit chiah gû pêng-sò͘ ōe tak-lâng, chú-lâng kèng-jiân bô chiong gû koaiⁿ-teh, i chiū tio̍h ēng gû pê gû, sí ê gû kui ka-kī.

</p></div></div><div class="p_outer"><div class="p_left"> <div class="chap">=== 出埃及記 · 第 22 章 ===</div><p>
<sup>1</sup> 人若偷牽牛，á是羊，無論thâi á是賣，一隻牛tio̍h賠伊五隻，一隻羊 tio̍h 賠四隻。
<sup>2</sup> 賊若iah孔，hō͘人tú-tio̍h，kā伊phah死，就無算伊有phah死人ê罪。
<sup>3</sup> 若日頭已經出，就算伊有phah死人ê罪。賊的確tio̍h賠；若無thang 賠，賊tio̍h賣身，來抵伊所偷ê。
<sup>4</sup> 若伊所偷ê，kiám-chhái牛，á是驢、羊，iáu活tī伊ê手，就tio̍h賠重(têng)倍。
<sup>5</sup> 人若tī田裡，á是葡萄園，放cheng-siⁿ，chhut-chāi伊食別人ê田，就tio̍h用家己ê田裡siōng好ê，kap葡萄園siōng好ê來賠伊。
<sup>6</sup> 若火燒刺phè，續燒tio̍h稻堆，á是猶未割ê稻，á是田園，就起火ê人的確tio̍h賠。
<sup>7</sup> 人若將銀á是物件，交代厝邊顧守，chiah-ê物，若tùi hit人ê家tio̍h賊偷，賊若掠tio̍h，賊tio̍h賠重倍；
<sup>8</sup> 賊若掠無tio̍h，hit-ê家主tio̍h 到官府面前，看伊有the̍h厝邊ê物件á無。
<sup>9</sup> 見若有過失，kiám-chhái是為tio̍h牛、驢、羊，á是為tio̍h衣裳á是甚麼失落ê物，有人認得是伊ê，雙pêng ê案件tio̍h 到官府ê面前；官府若斷定甚麼人有罪，hit人tio̍h賠伊ê厝邊重倍。
<sup>10</sup> 人若將驢，á是牛，á是羊，á是別號cheng-siⁿ，交代厝邊顧守，cheng-siⁿ kiám-chhái死，á是受傷，á是hō͘人牽去，無人看見；
<sup>11</sup> 兩人ê中間，tio̍h kí耶和華chiù-chōa，m̄-bat the̍h厝邊ê物，原主就tio̍h soah，顧守ê人m̄免賠。
<sup>12</sup> Cheng-siⁿ若tùi顧守ê人hia hō͘人偷去，伊就tio̍h賠原主。
<sup>13</sup> 若受野獸拆碎，顧守ê人tio̍h帶伊來做證據；所拆碎ê就m̄免賠。
<sup>14</sup> 人若tùi厝邊借甚麼物，所借ê kiám-chhái受傷á是死，原主無相kap tī-teh，伊的確tio̍h賠。
<sup>15</sup> 若原主相kap tī-teh，伊就m̄免賠；若是租ê，也m̄免賠，因為本有租錢。
<sup>16</sup> 人若引誘未受聘ê cha-bó͘-gín-ná kap伊同房，伊tio̍h聘伊做bó͘。
<sup>17</sup> 若伊ê老父決斷m̄肯將cha-bó͘-kiáⁿ配伊，伊就tio̍h照在室女ê聘禮，hō͘伊銀。
<sup>18</sup> 做紅姨ê，tio̍h hō͘伊死。
<sup>19</sup> 見若kap獸淫ê，的確tio̍h hō͘伊死。
<sup>20</sup> 無專專祭祀耶和華，來祭祀別個上帝(=神明)ê，tio̍h滅伊。
<sup>21</sup> M̄-thang欺負出外人，也m̄-thang壓制伊；因為lín tī埃及地也bat做出外人。
<sup>22</sup> M̄-thang pháiⁿ款待寡婦kap孤兒。
<sup>23</sup> 若小khóa pháiⁿ款待in，in求叫我，我的確beh聽in ê求叫。
<sup>24</sup> 也beh大受氣，用刀thâi lín；hō͘ lín ê bó͘做寡婦，lín ê kiáⁿ做孤兒。
<sup>25</sup> 我ê百姓中有sòng-hiong人kap lín khiā起，你若借伊銀，你m̄-thang親像債主款待伊，也m̄-thang the̍h伊ê利息。
<sup>26</sup> 你若the̍h厝邊ê衣裳做準當，日落就tio̍h還伊；
<sup>27</sup> 伊只有chit件thang kah，是伊遮身軀ê衫；若無，伊beh怎樣睏？伊求我，我beh聽，因為我是慈悲ê。
<sup>28</sup> M̄-thang譭謗官府；也m̄-thang罵你ê百姓ê序大。
<sup>29</sup> 你tio̍h tùi所收成ê五穀，kap酒窟內所流出ê酒，the̍h來獻，m̄-thang延chhiân。
<sup>30</sup> 你tio̍h將頭上 ê kiáⁿ歸tī我；你ê牛，你ê羊，也tio̍h án-ni；七日thang塊伊ê母，tī八日tio̍h歸tī我。
<sup>31</sup> Lín tio̍h為tio̍h我做聖ê百姓；所以田裡野獸所拆裂ê肉，lín m̄-thang食，tio̍h hiat hō͘狗。

</p></div><div class="p_right"><div class="chap">=== 出埃及記 · 第 22 章 ===</div><p>
<sup>1</sup> Lâng nā thau-khan gû, á-sī iûⁿ, bô-lūn thâi á-sī bōe, chi̍t chiah gû tio̍h pê i gō͘ chiah, chi̍t chiah iûⁿ tio̍h pê sì-chiah.
<sup>2</sup> Chha̍t nā iah-khang, hō͘ lâng tú-tio̍h, kā i phah-sí, chiū bô sǹg i ū phah-sí lâng ê chōe.
<sup>3</sup> Nā ji̍t-thâu í-keng chhut, chiū sǹg i ū phah-sí lâng ê chōe.  Chha̍t tek-khak tio̍h pê;  nā bô thang pê, chha̍t tio̍h bōe sin, lâi tí i só͘ thau-ê.
<sup>4</sup> Nā i só͘ thau-ê, kiám-chhái gû, á-sī lû, iûⁿ, iáu oa̍h tī i ê chhiú, chiū tio̍h pê têng-pē.
<sup>5</sup> Lâng nā tī chhân-ni̍h, á-sī phû-tô-hn̂g, pàng cheng-siⁿ, chhut-chāi i chia̍h pa̍t-lâng ê chhân, chiū tio̍h ēng ka-kī ê chhân-ni̍h siōng hó-ê, kap phû-tô-hn̂g siōng hó-ê lâi pê-i.
<sup>6</sup> Nā hé sio chhì-phè, sòa sio-tio̍h tiū-tui, á-sī iáu-bē koah ê tiū, á-sī chhân-hn̂g, chiū khí-hé ê lâng tek-khak tio̍h pê.
<sup>7</sup> Lâng nā chiong gûn á-sī mi̍h-kiāⁿ, kau-tài chhù-piⁿ kò͘-siú, chiah-ê mi̍h, nā tùi hit-lâng ê ke tio̍h chha̍t thau, chha̍t nā lia̍h-tio̍h, chha̍t tio̍h pê têng-pē;
<sup>8</sup> chha̍t nā lia̍h-bô-tio̍h, hit-ê ke-chú tio̍h kàu koaⁿ-hú bīn-chêng, khòaⁿ i ū the̍h chhù-piⁿ ê mi̍h-kiāⁿ á-bô.
<sup>9</sup> Kìⁿ-nā ū kè-sit, kiám-chhái sī ūi-tio̍h gû, lû, iûⁿ, á-sī ūi-tio̍h i-chiûⁿ á-sī sím-mi̍h sit-lo̍h ê mi̍h, ū lâng jīn-tit sī i-ê, siang-pêng ê àn-kiāⁿ tio̍h kàu koaⁿ-hú ê bīn-chêng;  koaⁿ-hú nā toàn-tēng sím-mi̍h lâng ū chōe, hit-lâng tio̍h pê i ê chhù-piⁿ têng-pē.
<sup>10</sup> Lâng nā chiong lû, á-sī gû, á-sī iûⁿ, á-sī pa̍t-hō cheng-siⁿ, kau-tài chhù-piⁿ kò͘-siú, cheng-siⁿ kiám-chhái sí, á-sī siū-siong, á-sī hō͘ lâng khan-khì, bô lâng khòaⁿ-kìⁿ;
<sup>11</sup> nn̄g-lâng ê tiong-kan, tio̍h kí Iâ-hô-hoa chiù-chōa, m̄-bat the̍h chhù-piⁿ ê mi̍h, goân-chú chiū tio̍h soah, kò͘-siú ê lâng m̄-bián pê.
<sup>12</sup> Cheng-siⁿ nā tùi kò͘-siú ê lâng hia hō͘ lâng thau-khì, i chiū tio̍h pê goân-chú.
<sup>13</sup> Nā siū iá-siù thiah-chhùi, kò͘-siú ê lâng tio̍h tòa i lâi chòe chèng-kù;  só͘ thiah-chhùi-ê chiū m̄-bián pê.
<sup>14</sup> Lâng nā tùi chhù-piⁿ chioh sím-mi̍h mi̍h, só͘ chioh-ê kiám-chhái siū-siong á-sī sí, goân-chú bô saⁿ-kap tī-teh, i tek-khak tio̍h pê.
<sup>15</sup> Nā goân-chú saⁿ-kap tī-teh, i chiū m̄-bián pê;  nā sī cho͘-ê, iā m̄-bián pê, in-ūi pún ū cho͘-chîⁿ.
<sup>16</sup> Lâng nā ín-iú bē siū phèng ê cha-bó͘-gín-ná kap i tâng-pâng, i tio̍h phèng i chòe-bó͘.
<sup>17</sup> Nā i ê lāu-pē koat-toàn m̄-khéng chiong cha-bó͘-kiáⁿ phòe-i, i chiū tio̍h chiàu chāi-sek-lú ê phèng-lé, hō͘ i gûn.
<sup>18</sup> Chòe ang-î-ê, tio̍h hō͘ i sí.
<sup>19</sup> Kìⁿ-nā kap siù îm-ê, tek-khak tio̍h hō͘ i sí.
<sup>20</sup> Bô choan-choan chè-sū Iâ-hô-hoa, lâi chè-sū pa̍t ê siōng-tè-ê, tio̍h bia̍t-i.
<sup>21</sup> M̄-thang khi-hū chhut-gōa lâng, iā m̄-thang ap-chè i;  in-ūi lín tī Ai-ki̍p tōe iā bat chòe chhut-gōa lâng.
<sup>22</sup> M̄-thang pháiⁿ khoán-thāi kóaⁿ-hū kap ko͘-jî.
<sup>23</sup> Nā sió-khóa pháiⁿ khoán-thāi-in, in kiû-kiò Góa, Góa tek-khak beh thiaⁿ in ê kiû-kiò.
<sup>24</sup> Iā beh tōa siū-khì, ēng to thâi-lín;  hō͘ lín ê bó͘ chòe kóaⁿ-hū, lín ê kiáⁿ chòe ko͘-jî.
<sup>25</sup> Góa ê peh-sìⁿ-tiong ū sòng-hiong lâng kap lín khiā-khí, lí nā chioh i gûn, lí m̄-thang chhin-chhiūⁿ chè-chú khoán-thāi i, iā m̄-thang the̍h i ê lī-sek.
<sup>26</sup> Lí nā the̍h chhù-piⁿ ê i-chiûⁿ chòe chún-tǹg, ji̍t-lo̍h chiū tio̍h hêng-i;
<sup>27</sup> i chí-ū chit-kiāⁿ thang kah, sī i jia seng-khu ê saⁿ;  nā bô, i beh cháiⁿ-iūⁿ khùn?  i kiû-Góa, Góa beh thiaⁿ, in-ūi Góa sī chû-pi-ê.
<sup>28</sup> M̄-thang húi-pòng koaⁿ-hú;  iā m̄-thang mē lí ê peh-sìⁿ ê sī-tōa.
<sup>29</sup> Lí tio̍h tùi só͘ siu-sêng ê gō͘-kak, kap chiú-khut-lāi só͘ lâu-chhut ê chiú, the̍h-lâi hiàn, m̄-thang iân-chhiân.
<sup>30</sup> Lí tio̍h chiong thâu-chiūⁿ ê kiáⁿ kui tī Góa;  lí ê gû, lí ê iûⁿ, iā tio̍h án-ni;  chhit-ji̍t thang tè i ê bú, tī poeh-ji̍t tio̍h kui tī Góa.
<sup>31</sup> Lín tio̍h ūi-tio̍h Góa chòe sèng ê peh-sìⁿ;  só͘-í chhân-ni̍h iá-siù só͘ thiah-li̍h ê bah, lín m̄-thang chia̍h, tio̍h hiat hō͘ káu.

</p></div></div><div class="p_outer"><div class="p_left"> <div class="chap">=== 出埃及記 · 第 23 章 ===</div><p>
<sup>1</sup> M̄-thang報揚謠言；m̄-thang kap pháiⁿ人聯合做lām-sám ê干證。
<sup>2</sup> M̄-thang tè眾人行pháiⁿ；tī相告ê事，m̄-thang偏óa大pêng，講伊ê話，來冤枉正直。
<sup>3</sup> M̄-thang tī相告ê事，袒護sòng-hiong人。
<sup>4</sup> 若tú-tio̍h你ê對敵ê牛，á是驢，失迷路，的確tio̍h牽tò來交伊。
<sup>5</sup> 若看見怨恨你ê人ê驢背載teh倒，m̄-thang行開，tio̍h kap伊相kap放驢所載ê。
<sup>6</sup> Sòng-hiong人有相告，你m̄-thang偏斷。
<sup>7</sup> Tio̍h離開虛假ê事遠遠；m̄-thang thâi無罪kap義ê人；因為pháiⁿ人我的確無算伊做義。
<sup>8</sup> M̄-thang受pò͘賂，因為pò͘賂會hō͘目睭金 ê人變chhiⁿ-mî，koh會將義人ê話péng-倒tńg。
<sup>9</sup> M̄-thang壓制出外人；因為lín bat出外tī埃及地，知出外人ê心。
<sup>10</sup> 六年內你tio̍h種作你ê田園，收成土產。
<sup>11</sup> 獨獨第七年，tio̍h hō͘土地歇睏無種作，hō͘你ê百姓中ê sòng-hiong人有thang食；所chhun-ê thang hō͘野獸食；你ê葡萄園kap橄欖園，也tio̍h án-ni。
<sup>12</sup> 六日內你tio̍h做你ê工，第七日tio̍h安歇，hō͘牛驢thang歇睏，也hō͘女婢ê kiáⁿ kap出外人lóng thang 養精力。
<sup>13</sup> 見若我對lín講ê話，lín tio̍h謹慎守；別個上帝(=神明) ê名，你m̄-thang提起，也m̄-thang講hō͘人聽。
<sup>14</sup> 一年三pái你tio̍h守節服事我。
<sup>15</sup> A-pit月，你出埃及，到定tio̍h ê期，tio̍h守除酵節；七日久食無酵餅，照我所吩咐ê；朝見我ê人m̄-thang空手。
<sup>16</sup> Koh有收割ê節，就是你tī田裡栽種，tùi tio̍h磨得tio̍h起頭熟ê土產。Koh有收khǹg ê節，就是年尾，lín收khǹg tùi田裡tio̍h磨所得tio̍h-ê。
<sup>17</sup> 一年三pái，你一切ê ta-po͘丁tio̍h 到主耶和華ê面前。
<sup>18</sup> 祭祀我ê牲禮，伊ê血m̄-thang chham有酵ê物來獻；也m̄-thang將我節期牲禮ê油留到隔早起。
<sup>19</sup> 地裡第一起頭熟ê物，tio̍h送到耶和華你上帝ê厝。煮山羊á m̄-thang用伊ê母ê奶。
<sup>20</sup> 看ah，我差我ê使者tī你ê頭前，tī路裡保護你，chhōa你到我所備辦ê地。
<sup>21</sup> Lín tī伊ê面前tio̍h謹慎，聽thàn伊ê話，m̄-thang違逆伊；伊無beh赦免lín ê過失；因為伊奉我ê名。
<sup>22</sup> 你若實在聽thàn伊ê話，照我一切所講ê去行，我就做你ê仇讎ê仇讎，你ê對敵ê對敵。
<sup>23</sup> 我ê使者beh行tī你ê頭前，chhōa你到A-mô͘-lī、Hek、Pí-lī-sé、迦南、Hi-bī、Iâ-pò͘-su hiah-ê族ê地；我beh剪除in。
<sup>24</sup> In ê上帝(=神明)你m̄-thang跪拜，也m̄-thang服事；m̄-thang學in ê所做，tio̍h一盡毀滅in，phah碎in雕刻ê柱。
<sup>25</sup> Lín tio̍h服事耶和華lín ê上帝；伊的確賜福tī你ê米糧kap你ê水；koh我beh除去lín中間ê破病。
<sup>26</sup> 也beh hō͘你ê境內，無有ka-la̍uh胎ê，無有bōe生ê；我beh hō͘你ê歲壽滿足。
<sup>27</sup> 我beh做你ê頭前，來示威；你所到ê所在，hiah-ê百姓，我beh hō͘ in死無；koh beh hō͘你一切ê對敵oa̍t-tńg身逃走。
<sup>28</sup> 我beh差大隻蜂tī你ê頭前，趕出Hi-bī人、迦南人、Hek人，離開你。
<sup>29</sup> Tī一年內我無beh tùi你ê頭前一盡趕in出，驚了土地拋荒，野獸加添chōe-chōe來害lín。
<sup>30</sup> 我beh漸漸tùi lín ê頭前趕in出，thèng候lín人額加添chōe-chōe，來承受hit-ê地做業。
<sup>31</sup> 我beh定tio̍h你ê境界，tùi紅海到腓利士ê海，koh tùi曠野到大河。因為我beh將hit所在khiā起ê百姓交tī lín ê手，hō͘你將in對你ê面前趕出。
<sup>32</sup> M̄-thang kap in，以及in ê上帝(=神明)，立約。
<sup>33</sup> M̄-thang hō͘ in khiā起你ê土地，驚了in hō͘你得罪我；你若服事in ê上帝(=神明)，這beh做你ê羅網。

</p></div><div class="p_right"><div class="chap">=== 出埃及記 · 第 23 章 ===</div><p>
<sup>1</sup> M̄-thang pò-iông iâu-giân;  m̄-thang kap pháiⁿ-lâng liân-ha̍p chòe lām-sám ê kan-chèng.
<sup>2</sup> M̄-thang tè chèng-lâng kiâⁿ-pháiⁿ;  tī saⁿ-kò ê sū, m̄-thang phian-óa tōa-pêng, kóng i ê ōe, lâi oan-óng chèng-ti̍t.
<sup>3</sup> M̄-thang tī saⁿ-kò ê sū, thán-hō͘ sòng-hiong lâng.
<sup>4</sup> Nā tú-tio̍h lí ê tùi-te̍k ê gû, á-sī lû, sit-bê lō͘, tek-khak tio̍h khan tò-lâi kau-i.
<sup>5</sup> Nā khòaⁿ-kìⁿ oàn-hūn lí ê lâng ê lû pē-chài teh-tó, m̄-thang kiâⁿ-khui, tio̍h kap i saⁿ-kap pàng lû só͘ chài-ê.
<sup>6</sup> Sòng-hiong lâng ū saⁿ-kò, lí m̄-thang phian-toàn.
<sup>7</sup> Tio̍h lī-khui hu-ké ê sū hn̄g-hn̄g;  m̄-thang thâi bô-chōe kap gī ê lâng;  in-ūi pháiⁿ-lâng Góa tek-khak bô sǹg i chòe gī.
<sup>8</sup> M̄-thang siū pò͘-lō͘, in-ūi pò͘-lō͘ ōe hō͘ ba̍k-chiu kim ê lâng piàn chhiⁿ-mî, koh ōe chiong gī-lâng ê ōe péng-tò-tńg.
<sup>9</sup> M̄-thang ap-chè chhut-gōa lâng;  in-ūi lín bat chhut-gōa tī Ai-ki̍p tōe, chai chhut-gōa lâng ê sim.
<sup>10</sup> La̍k-nî-lāi lí tio̍h chèng-choh lí ê chhân-hn̂g, siu-sêng thó͘-sán.
<sup>11</sup> To̍k-to̍k tē-chhit nî, tio̍h hō͘ thó͘-tōe hioh-khùn bô chèng-choh, hō͘ lí ê peh-sìⁿ-tiong ê sòng-hiong lâng ū thang chia̍h;  só͘ chhun-ê thang hō͘ iá-siù chia̍h;  lí ê phû-tô-hn̂g kap kaⁿ-ná-hn̂g, iā tio̍h án-ni.
<sup>12</sup> La̍k-ji̍t-lāi lí tio̍h chòe lí ê kang, tē-chhit ji̍t tio̍h an-hioh, hō͘ gû lû thang hioh-khùn, iā hō͘ lú-pī ê kiáⁿ kap chhut-gōa lâng lóng thang ióng cheng-le̍k.
<sup>13</sup> Kìⁿ-nā Góa tùi lín kóng ê ōe, lín tio̍h kín-sīn siú;  pa̍t ê siōng-tè ê miâ, lí m̄-thang thê-khí, iā m̄-thang kóng hō͘ lâng thiaⁿ.
<sup>14</sup> Chi̍t-nî saⁿ-pái lí tio̍h siú-choeh ho̍k-sāi Góa.
<sup>15</sup> A-pit ge̍h, lí chhut Ai-ki̍p, kàu tiāⁿ-tio̍h ê kî, tio̍h siú tû-kàⁿ-choeh;  chhit-ji̍t kú chia̍h bô-kàⁿ-piáⁿ, chiàu Góa só͘ hoan-hù-ê; tiâu-kìⁿ Góa ê lâng m̄-thang khang-chhiú.
<sup>16</sup> Koh ū siu-koah ê choeh, chiū-sī lí tī chhân-ni̍h chai-chèng, tùi tio̍h-bôa tit-tio̍h khí-thâu se̍k ê thó͘-sán.  Koh ū siu-khǹg ê choeh, chiū-sī nî-bé, lín siu-khǹg tùi chhân-ni̍h tio̍h-bôa só͘ tit-tio̍h-ê.
<sup>17</sup> Chi̍t-nî saⁿ-pái, lí it-chhè ê ta-po͘-teng tio̍h kàu Chú Iâ-hô-hoa ê bīn-chêng.
<sup>18</sup> Chè-sū Góa ê seng-lé, i ê huih m̄-thang chham ū kàⁿ ê mi̍h lâi hiàn;  iā m̄-thang chiong Góa choeh-kî seng-lé ê iû lâu kàu keh chá-khí.
<sup>19</sup> Tōe-ni̍h tē-it khí-thâu se̍k ê mi̍h, tio̍h sàng kàu Iâ-hô-hoa lí Siōng-tè ê chhù.  Chú soaⁿ-iûⁿ-á m̄-thang ēng i ê bú ê lin.
<sup>20</sup> Khòaⁿ ah, Góa chhe Góa ê sù-chiá tī lí ê thâu-chêng, tī lō͘-ni̍h pó-hō͘ lí, chhōa lí kàu Góa só͘ pī-pān ê tōe.
<sup>21</sup> Lín tī i ê bīn-chêng tio̍h kín-sīn, thiaⁿ-thàn i ê ōe, m̄-thang ûi-ke̍h i;  i bô beh sià-bián lín ê kè-sit;  in-ūi i hōng Góa ê miâ.
<sup>22</sup> Lí nā si̍t-chāi thiaⁿ-thàn i ê ōe, chiàu Góa it-chhè só͘ kóng-ê khì kiâⁿ, Góa chiū chòe lí ê kiû-siû ê kiû-siû, lí ê tùi-te̍k ê tùi-te̍k.
<sup>23</sup> Góa ê sù-chiá beh kiâⁿ tī lí ê thâu-chêng, chhōa lí kàu A-mô͘-lī, Hek, Pí-lī-sé, Ka-lâm, Hi-bī, Iâ-pò͘-su hiah-ê cho̍k ê tōe;  Góa beh chián-tû in.
<sup>24</sup> In ê siōng-tè lí m̄-thang kūi-pài, iā m̄-thang ho̍k-sāi;  m̄-thang o̍h in ê só͘-chòe, tio̍h it-chīn húi-bia̍t in, phah-chhùi in tiau-khek ê thiāu.
<sup>25</sup> Lín tio̍h ho̍k-sāi Iâ-hô-hoa lín ê Siōng-tè;  I tek-khak sù-hok tī lí ê bí-niû kap lí ê chúi;  koh Góa beh tû-khì lín tiong-kan ê phòa-pīⁿ.
<sup>26</sup> Iā beh hō͘ lí ê kéng-lāi, bô ū ka-la̍uh-thai-ê, bô ū bōe siⁿ-ê;  Góa beh hō͘ lí ê hè-siū móa-chiok.
<sup>27</sup> Góa beh chòe lí ê thâu-chêng, lâi sī-ui;  lí só͘ kàu ê só͘-chāi, hiah-ê peh-sìⁿ, Góa beh hō͘ in sí-bô;  koh beh hō͘ lí it-chhè ê tùi-te̍k oa̍t-tńg-sin tô-cháu.
<sup>28</sup> Góa beh chhe tōa-chiah-phang tī lí ê thâu-chêng, kóaⁿ-chhut Hi-bī lâng, Ka-lâm lâng, Hek lâng, lī-khui lí.
<sup>29</sup> Tī chi̍t-nî-lāi Góa bô beh tùi lí ê thâu-chêng it-chīn kóaⁿ in chhut, kiaⁿ-liáu thó͘-tōe pha-hng, iá-siù ke-thiⁿ chōe-chōe lâi hāi lín.
<sup>30</sup> Góa beh chiām-chiām tùi lín ê thâu-chêng kóaⁿ in chhut, thèng-hāu lín lâng-gia̍h ke-thiⁿ chōe-chōe, lâi sêng-siū hit-ê tōe chòe-gia̍p.
<sup>31</sup> Góa beh tiāⁿ-tio̍h lí ê kéng-kài, tùi Âng-hái kàu Hui-lī-sū ê hái, koh tùi khòng-iá kàu Tōa-hô.  In-ūi Góa beh chiong hit só͘-chāi khiā-khí ê peh-sìⁿ kau tī lín ê chhiú, hō͘ lí chiong in tùi lí ê bīn-chêng kóaⁿ-chhut.
<sup>32</sup> M̄-thang kap in, í-ki̍p in ê siōng-tè, li̍p-iok.
<sup>33</sup> M̄-thang hō͘ in khiā-khí lí ê thó͘-tōe, kiaⁿ-liáu in hō͘ lí tek-chōe Góa;  lí nā ho̍k-sāi in ê siōng-tè, che beh chòe lí ê lô-bāng.

</p></div></div><div class="p_outer"><div class="p_left"> <div class="chap">=== 出埃及記 · 第 24 章 ===</div><p>
<sup>1</sup> 耶和華kā摩西講：你kap亞倫、Ná-tap、A-pí-hō͘，kap以色列長老中七十人，lóng tio̍h上到耶和華chia，遠遠仆落去拜。
<sup>2</sup> 獨獨摩西thang親近耶和華，其餘m̄-thang親近；百姓也m̄-thang kap伊上來。
<sup>3</sup> 摩西到，將耶和華一切ê話，一切ê法度，講hō͘百姓聽；眾百姓同聲應講，耶和華所講ê話，阮beh lóng遵thàn。
<sup>4</sup> 摩西將耶和華ê話，lóng寫起來；透早起來，tī山下起一座壇，照以色列十二支派，khiā十二支柱。
<sup>5</sup> Koh差以色列中ê少年人，去獻燒祭。也用牛做平安祭，獻hō͘耶和華。
<sup>6</sup> 摩西將血ê一半貯tī盆裡，一半hiù tī壇裡。
<sup>7</sup> Koh the̍h約ê冊，讀hō͘百姓聽；in講：耶和華所講ê，阮beh lóng遵thàn來行。
<sup>8</sup> 摩西將血hiù百姓，講：看ah，這是立約ê血，是耶和華照這一切ê話kap lín所立ê。
<sup>9</sup> 摩西、亞倫、Ná-tap、A-pí-hō͘，kap以色列長老中七十人，lóng上去。
<sup>10</sup> In看見以色列ê上帝，伊ê腳下有親像平鋪ê藍寶石，親像天原質ê光亮。
<sup>11</sup> 伊無出手害以色列尊貴ê人；in看見上帝，in也食也lim。
<sup>12</sup> 耶和華kā摩西講：你上山就近我，tiàm tī-chia，我beh將石碑kap律法，以及誡命，我所寫ê，賞賜你，thang教示in。
<sup>13</sup> 摩西kap跟隨伊ê約書亞起來；摩西上上帝ê山；
<sup>14</sup> kā長老講：Lín tiàm chia等阮，thèng候阮倒tńg來lín chia；看ah，亞倫、Hō͘-jíⁿ kap lín tī-teh；人若有tāi-chì，thang來chhē in。
<sup>15</sup> 摩西上山，山有雲遮蓋。
<sup>16</sup> 耶和華ê榮光停tī西奈山，雲遮伊六日久；第七日伊tùi雲中叫摩西。
<sup>17</sup> 耶和華榮光ê款式，親像火燒tī山頂；以色列人親目看見。
<sup>18</sup> 摩西入雲中上山；摩西tī山頂四十日四十暝。

</p></div><div class="p_right"><div class="chap">=== 出埃及記 · 第 24 章 ===</div><p>
<sup>1</sup> Iâ-hô-hoa kā Mô͘-se kóng, Lí kap A-lûn, Ná-tap, A-pí-hō͘, kap Í-sek-lia̍t tiúⁿ-ló-tiong chhit-cha̍p lâng, lóng tio̍h chiūⁿ kàu Iâ-hô-hoa chia, hn̄g-hn̄g phak-lo̍h-khì pài.
<sup>2</sup> To̍k-to̍k Mô͘-se thang chhin-kūn Iâ-hô-hoa, kî-û m̄-thang chhin-kūn;  peh-sìⁿ iā m̄-thang kap i chiūⁿ-lâi.
<sup>3</sup> Mô͘-se kàu, chiong Iâ-hô-hoa it-chhè ê ōe, it-chhè ê hoat-tō͘, kóng hō͘ peh-sìⁿ thiaⁿ;  chèng peh-sìⁿ tâng-siaⁿ ìn kóng, Iâ-hô-hoa só͘ kóng ê ōe, goán beh lóng chun-thàn.
<sup>4</sup> Mô͘-se chiong Iâ-hô-hoa ê ōe, lóng siá-khí-lâi;  thàu-chá khí-lâi, tī soaⁿ-ē khí chi̍t chō tôaⁿ,  chiàu Í-sek-lia̍t cha̍p-jī chi-phài, khiā cha̍p-jī ki thiāu.
<sup>5</sup> Koh chhe Í-sek-lia̍t-tiong ê siàu-liân lâng, khì hiàn sio-chè.  Iā ēng gû chòe pêng-an-chè, hiàn hō͘ Iâ-hô-hoa.
<sup>6</sup> Mô͘-se chiong huih ê chi̍t-pòaⁿ tóe tī phûn-ni̍h, chi̍t-pòaⁿ hiù tī tôaⁿ-ni̍h.
<sup>7</sup> Koh the̍h iok ê chheh, tha̍k hō͘ peh-sìⁿ thiaⁿ;  in kóng, Iâ-hô-hoa só͘ kóng-ê, goán beh lóng chun-thàn lâi kiâⁿ.
<sup>8</sup> Mô͘-se chiong huih hiù peh-sìⁿ, kóng, Khòaⁿ ah, che sī li̍p-iok ê huih, sī Iâ-hô-hoa chiàu che it-chhè ê ōe kap lín só͘ li̍p-ê.
<sup>9</sup> Mô͘-se, A-lûn, Ná-tap, A-pí-hō͘, kap Í-sek-lia̍t tiúⁿ-ló-tiong chhit-cha̍p-lâng, lóng chiūⁿ-khì.
<sup>10</sup> In khòaⁿ-kìⁿ Í-sek-lia̍t ê Siōng-tè, I ê kha-ē ū chhin-chhiūⁿ pîⁿ-pho͘ ê lâm-pó-chio̍h, chhin-chhiūⁿ thiⁿ goân-chit-ê kng-liāng.
<sup>11</sup> I bô chhut-chhiú hāi Í-sek-lia̍t chun-kùi ê lâng;  in khòaⁿ-kìⁿ Siōng-tè, in iā chia̍h iā lim.
<sup>12</sup> Iâ-hô-hoa kā Mô͘-se kóng, Lí chiūⁿ-soaⁿ chiū-kūn Góa, tiàm tī-chia, Góa beh chiong chio̍h-pi kap lu̍t-hoat, í-ki̍p kài-bēng, Góa só͘ siá-ê, siúⁿ-sù lí, thang kà-sī in.
<sup>13</sup> Mô͘-se kap kun-sûi i ê Iok-su-a khí-lâi;  Mô͘-se chiūⁿ Siōng-tè ê soaⁿ;
<sup>14</sup> kā tiúⁿ-ló kóng, Lín tiàm chia tán goán, thèng-hāu goán tò-tńg-lâi lín chia;  khòaⁿ ah, A-lûn Hō͘-jíⁿ kap lín tī-teh;  lâng nā ū tāi-chì, thang lâi chhē in.
<sup>15</sup> Mô͘-se chiūⁿ soaⁿ, soaⁿ ū hûn jia-khàm.
<sup>16</sup> Iâ-hô-hoa ê êng-kng thêng tī Se-nái soaⁿ, hûn jia i la̍k-ji̍t kú;  tē-chhit ji̍t I tùi hûn-tiong kiò Mô͘-se.
<sup>17</sup> Iâ-hô-hoa êng-kng ê khoán-sit, chhin-chhiūⁿ hé sio tī soaⁿ-téng;  Í-sek-lia̍t lâng chhin-ba̍k khòaⁿ-kìⁿ.
<sup>18</sup> Mô͘-se ji̍p hûn-tiong chiūⁿ-soaⁿ;  Mô͘-se tī soaⁿ-téng sì-cha̍p ji̍t sì-cha̍p-mî.

</p></div></div><div class="p_outer"><div class="p_left"> <div class="chap">=== 出埃及記 · 第 25 章 ===</div><p>
<sup>1</sup> 耶和華kā摩西講：
<sup>2</sup> 你kā以色列人講：Tio̍h獻禮物hō͘我；見若心所甘願ê，lín thang kā伊收來，做禮物hō͘我。
<sup>3</sup> 所tio̍h收ê禮物，就是金、銀、銅，
<sup>4</sup> 藍色、紫色、朱紅色ê 料，幼苧、山羊毛，
<sup>5</sup> 染紅ê公羊皮、海狗皮，
<sup>6</sup> chō-kiap柴、點燈ê油、芳芳ê品料，thang做膏油來抹，也做芳香，
<sup>7</sup> 紅瑪瑙，kap別樣ê寶石，thang鑲í-hut-tek kap pó͘褂。
<sup>8</sup> In tio̍h kā我起聖ê所在，hō͘我thang tiàm tī in中間。
<sup>9</sup> 照我一切所指示你ê，就是會幕ê款式，kap內中器具款式，lín tio̍h照án-ni來造。
<sup>10</sup> In tio̍h用chō-kiap柴做一個櫃，長兩肘半，闊肘半，高肘半。
<sup>11</sup> 你tio̍h用好金包，內外lóng tio̍h包；四圍tio̍h齒金線。
<sup>12</sup> 你tio̍h kā伊鑄四個金環，安tī伊ê四腳，chit-pêng兩環，hit-pêng兩環。
<sup>13</sup> tio̍h用chō-kiap柴做兩支kǹg，用金包伊。
<sup>14</sup> Tio̍h將kǹg穿tī櫃邊ê環內，thang用來扛櫃；
<sup>15</sup> chiah-ê kǹg tio̍h常常tī櫃ê環內，m̄-thang抽出來。
<sup>16</sup> tio̍h用我所beh賞賜你ê律法hē tī櫃內。
<sup>17</sup> tio̍h用好金做施恩所，長兩肘半，闊肘半。
<sup>18</sup> tio̍h用金做兩個ki-lō͘兵，用phah ê法做伊，tī施恩所ê雙頭。
<sup>19</sup> Chit頭做一個ki-lō͘兵，hit頭做一個ki-lō͘兵；雙頭ê ki-lō͘兵，kap施恩所，tio̍h kui塊，做相連。
<sup>20</sup> 兩個 ki-lō͘兵tio̍h高高thí開翼，用in ê翼遮施恩所；in ê面tio̍h相對；ki-lō͘兵ê面tio̍h àⁿ施恩所。
<sup>21</sup> Tio̍h將施恩所安tī櫃頂，koh將我所beh賞賜你ê律法hē tī 櫃內。
<sup>22</sup> 我beh tī-hia kap你聚會，koh beh tùi施恩所頂，就是tùi法櫃頂，兩個ki-lō͘兵ê中間，kap你講我所beh吩咐你傳hō͘以色列人一切ê事。
<sup>23</sup> 你tio̍h用chō-kiap柴做一塊桌，長兩肘，闊一肘，高肘半。
<sup>24</sup> tio̍h用好金包，四圍齒金線。
<sup>25</sup> 桌ê四圍，各做一巴掌闊ê橫樑，橫樑頂四圍齒金線。
<sup>26</sup> 你tio̍h做四個金環，安tī伊ê四腳ê四角。
<sup>27</sup> 安環ê所在tio̍h óa近橫樑，thang 穿kǹg來扛桌。
<sup>28</sup> tio̍h用chō-kiap柴做兩支kǹg用金包伊，thang用來扛桌。
<sup>29</sup> tio̍h做盤、碗、杯、瓶，thang來灌奠，lóng tio̍h用好金做。
<sup>30</sup> 桌頂常常hē排列ê餅tī我ê面前。
<sup>31</sup> 你tio̍h用好金做一個燈台；燈台ê座，kap中柱，伊ê杯，伊ê目，伊ê花，lóng用phah ê法，做kui座。
<sup>32</sup> Tī伊ê邊á tio̍h分出六支；燈台ê chit-pêng tio̍h有三支，燈台ê hit-pêng tio̍h有三支。
<sup>33</sup> Chit-pêng每支有三個杯，款式親像杏花，有目有花；hit-pêng每支也有三個杯，款式親像杏花，有目有花；tùi燈台分出ê六支lóng是án-ni。
<sup>34</sup> 燈台柱有四個杯，款式親像杏花，有伊ê目kap伊ê花。
<sup>35</sup> 兩支ê下面有一目kap伊相連，koh兩支ê下面有一目kap伊相連，koh兩支ê下面有一目kap伊相連；燈台所出ê六支lóng是án-ni。
<sup>36</sup> Hiah-ê目kap hiah-ê支，lóng kap伊連做一個，lóng用好金，照phah ê法做。
<sup>37</sup> Tio̍h kā伊做七個燈盞，tio̍h點hiah-ê燈，hō͘伊照光tī對面。
<sup>38</sup> 燈台ê剪kap伊ê盤，lóng tio̍h用好金做伊。
<sup>39</sup> 做燈台kap這一切ê器具，用好金一tha-liân-tek。
<sup>40</sup> 你tio̍h謹慎做chiah-ê物件，lóng tio̍h照tī山頂指示你ê款式。

</p></div><div class="p_right"><div class="chap">=== 出埃及記 · 第 25 章 ===</div><p>
<sup>1</sup> Iâ-hô-hoa kā Mô͘-se kóng,
<sup>2</sup> Lí kā Í-sek-lia̍t lâng kóng, Tio̍h hiàn lé-mi̍h hō͘ Góa;  kìⁿ-nā sim só͘ kam-goān-ê, lín thang kā i siu-lâi, chòe lé-mi̍h hō͘ Góa.
<sup>3</sup> Só͘ tio̍h siu ê lé-mi̍h, chiū-sī kim, gûn, tâng,
<sup>4</sup> lâm-sek, chí-sek, chu-âng-sek ê liāu, iù-tōe, soaⁿ-iûⁿ-mn̂g,
<sup>5</sup> ní âng ê kang-iûⁿ-phê, hái-káu phê,
<sup>6</sup> chō-kiap-chhâ, tiám teng ê iû, phang-phang ê phín-liāu, thang chòe ko-iû lâi boah, iā chòe phang-hiuⁿ,
<sup>7</sup> âng-bé-ló, kap pa̍t-iūⁿ ê pó-chio̍h, thang siuⁿ í-hut-tek kap pó͘-kòa.
<sup>8</sup> In tio̍h kā Góa khí sèng ê só͘-chāi, hō͘ Góa thang tiàm tī in tiong-kan.
<sup>9</sup> Chiàu Góa it-chhè só͘ chí-sī lí ê, chiū-sī hōe-bō͘ ê khoán-sit, kap lāi-tiong khì-kū khoán-sit, lín tio̍h chiàu án-ni lâi chō.
<sup>10</sup> In tio̍h ēng chō-kiap-chhâ chòe chi̍t ê kūi, tn̂g nn̄g-tiú-pòaⁿ, khoah tiú-pòaⁿ, koâiⁿ tiú-pòaⁿ.
<sup>11</sup> Lí tio̍h ēng hó-kim pau, lāi-gōa lóng tio̍h pau;  sì-ûi tio̍h khí kim-sòaⁿ.
<sup>12</sup> Lí tio̍h kā i chù sì ê kim-khoân, an tī i ê sì-kha, chit-pêng nn̄g-khoân, hit-pêng nn̄g-khoân.
<sup>13</sup> Tio̍h ēng chō-kiap-chhâ chòe nn̄g ki kǹg, ēng kim pau i.
<sup>14</sup> Tio̍h chiong kǹg chhng tī kūi-piⁿ ê khoân-lāi, thang ēng lâi kng kūi;
<sup>15</sup> chiah-ê kǹg tio̍h siông-siông tī kūi ê khoân-lāi, m̄-thang thiu-chhut-lâi.
<sup>16</sup> Tio̍h ēng Góa só͘ beh siúⁿ-sù lí ê lu̍t-hoat hē tī kūi-lāi.
<sup>17</sup> Tio̍h ēng hó-kim chòe si-un-só͘, tn̂g nn̄g-tiú-pòaⁿ, khoah tiú-pòaⁿ.
<sup>18</sup> Tio̍h ēng kim chòe nn̄g ê ki-lō͘-peng, ēng phah ê hoat chòe-i, tī si-un-só͘ ê siang-thâu.
<sup>19</sup> Chit-thâu chòe chi̍t ê ki-lō͘-peng, hit-thâu chòe chi̍t ê ki-lō͘-peng;  siang-thâu ê ki-lō͘-peng, kap si-un-só͘, tio̍h kui-tè, chòe saⁿ-liân.
<sup>20</sup> Nn̄g ê ki-lō͘-peng tio̍h koâiⁿ-koâiⁿ thí-khui si̍t, ēng in ê si̍t jia si-un-só͘;  in ê bīn tio̍h saⁿ-tùi;  ki-lō͘-peng ê bīn tio̍h àⁿ si-un-só͘.
<sup>21</sup> Tio̍h chiong si-un-só͘ an tī kūi-téng, koh chiong Góa só͘ beh siúⁿ-sù lí ê lu̍t-hoat hē tī kūi-lāi.
<sup>22</sup> Góa beh tī-hia kap lí chū-hōe, koh beh tùi si-un-só͘ téng, chiū-sī tùi hoat-kūi téng, nn̄g ê ki-lō͘-peng ê tiong-kan, kap lí kóng Góa só͘ beh hoan-hù lí thoân hō͘ Í-sek-lia̍t lâng it-chhè ê sū.
<sup>23</sup> Lí tio̍h ēng chō-kiap-chhâ chòe chi̍t tè toh, tn̂g nn̄g-tiú, khoah chi̍t-tiú, koâiⁿ tiú-pòaⁿ.
<sup>24</sup> Tio̍h ēng hó-kim pau, sì-ûi khí kim-sòaⁿ.
<sup>25</sup> Toh ê sì-ûi, kok chòe chi̍t pa-chiúⁿ khoah ê hoâiⁿ-niû, hoâiⁿ-niû-téng sì-ûi khí kim-sòaⁿ.
<sup>26</sup> Lí tio̍h chòe sì ê kim-khoân, an tī i ê sì-kha ê sì-kak.
<sup>27</sup> An khoân ê só͘-chāi tio̍h óa-kūn hoâiⁿ-niû, thang chhng-kǹg lâi kng toh.
<sup>28</sup> Tio̍h ēng chō-kiap-chhâ chòe nn̄g ki kǹg ēng kim pau-i, thang ēng lâi kng toh.
<sup>29</sup> Tio̍h chòe pôaⁿ, óaⁿ, poe, pân, thang lâi koàn-tiān, lóng tio̍h ēng hó-kim chòe.
<sup>30</sup> Toh-téng siông-siông hē pâi-lia̍t ê piáⁿ tī Góa ê bīn-chêng.
<sup>31</sup> Lí tio̍h ēng hó-kim chòe chi̍t ê teng-tâi; teng-tâi ê chō, kap tiong-thiāu, i ê poe, i ê ba̍k, i ê hoe, lóng ēng phah ê hoat, chòe kui-chō.
<sup>32</sup> Tī i ê piⁿ-á tio̍h pun-chhut la̍k-ki;  teng-tâi ê chit-pêng tio̍h ū saⁿ-ki, teng-tâi ê hit-pêng tio̍h ū saⁿ-ki.
<sup>33</sup> Chit-pêng múi-ki ū saⁿ ê poe, khoán-sit chhin-chhiūⁿ hēng-hoe, ū ba̍k ū hoe;  hit-pêng múi-ki iā ū saⁿ ê poe, khoán-sit chhin-chhiūⁿ hēng-hoe, ū ba̍k ū hoe;  tùi teng-tâi pun-chhut ê la̍k-ki lóng sī án-ni.
<sup>34</sup> Teng-tâi-thiāu ū sì ê poe, khoán-sit chhin-chhiūⁿ hēng-hoe, ū i ê ba̍k kap i ê hoe.
<sup>35</sup> Nn̄g-ki ê ē-bīn ū chi̍t ba̍k kap i saⁿ-liân, koh nn̄g-ki ê ē-bīn ū chi̍t ba̍k kap i saⁿ-liân, koh nn̄g-ki ê ē-bīn ū chi̍t-ba̍k kap i saⁿ-liân;  teng-tâi só͘ chhut ê la̍k-ki lóng sī án-ni.
<sup>36</sup> Hiah-ê ba̍k kap hiah-ê ki, lóng kap i liân chòe chi̍t-ê, lóng ēng hó-kim, chiàu phah ê hoat chòe.
<sup>37</sup> Tio̍h kā i chòe chhit-ê teng-chóaⁿ, tio̍h tiám hiah-ê teng, hō͘ i chiò-kng tī tùi-bīn.
<sup>38</sup> Teng-tâi ê chián kap i ê pôaⁿ, lóng tio̍h ēng hó-kim chòe-i.
<sup>39</sup> Chòe teng-tâi kap che it-chhè ê khì-kū, ēng hó-kim chi̍t tha-liân-tek.
<sup>40</sup> Lí tio̍h kín-sīn chòe chiah-ê mi̍h-kiāⁿ, lóng tio̍h chiàu tī soaⁿ-téng chí-sī lí ê khoán-sit.

</p></div></div><div class="p_outer"><div class="p_left"> <div class="chap">=== 出埃及記 · 第 26 章 ===</div><p>
<sup>1</sup> 你做會幕tio̍h用十幅ê帳；chiah-ê帳是用過紡ê幼苧，kap藍色、紫色、朱紅色ê料，也用奇巧ê工織成ki-lō͘兵，來做ê。
<sup>2</sup> 每幅帳tio̍h長二十八肘，闊四肘；帳lóng tio̍h一樣ê寸尺。
<sup>3</sup> Chit五幅帳tio̍h ta̍k幅相連；hit 五幅帳也tio̍h ta̍k幅相連。
<sup>4</sup> Tī chit-ê相連ê帳，路尾幅ê邊á，tio̍h做藍色ê 鈕phàn；tī hit-ê相連ê帳，路尾幅ê邊á，亦tio̍h án-ni做。
<sup>5</sup> 你tī chit領帳做五十個鈕phàn；koh tī第二領帳，相連ê邊á，也做五十ê鈕phàn；鈕phàn lóng tio̍h兩個兩個相對。
<sup>6</sup> Koh tio̍h做五十個金鉤來鉤，hō͘帳相連；就成做一個會幕。
<sup>7</sup> 你tio̍h用山羊毛織十一幅ê帳，做會幕頂ê布棚；
<sup>8</sup> 每幅帳tio̍h長三十肘，闊四肘；十一幅帳lóng tio̍h一樣ê寸尺。
<sup>9</sup> Tio̍h將五幅帳連做一-幅，koh將六幅帳連做一幅，hit-ê第六幅ê一半，hō͘伊垂落tī布棚ê頭前。
<sup>10</sup> Tī chit-ê相連ê帳，路尾幅ê邊á，tio̍h做五十個鈕phàn，tī hit-ê相連，路尾幅ê邊á，也做五十個鈕phàn。
<sup>11</sup> Koh tio̍h做五十個銅鉤，鉤tī鈕phàn，hō͘布棚連做一個。
<sup>12</sup> 布棚ê帳所伸垂落來，就是所伸hit-ê半幅帳，tio̍h垂tī會幕後。
<sup>13</sup> 布棚ê帳所伸ê長，chit-pêng一肘，hit-pêng一肘，tio̍h垂tī會幕ê雙pêng來遮伊。
<sup>14</sup> Koh tio̍h用染紅公ê羊皮，做布棚ê褂；koh用海狗皮做褂tī頂面。
<sup>15</sup> 你tio̍h用chō-kiap柴做會幕khiā ê板。
<sup>16</sup> Khiā ê板長十肘，闊一肘半。
<sup>17</sup> Ta̍k塊板tio̍h有兩個榫(sún)相排；會幕一切ê板lóng tio̍h照án-ni做。
<sup>18</sup> Tio̍h做會幕ê板，南pêng ê南勢二十塊板。
<sup>19</sup> Tī chiah-ê二十塊板ê下面，tio̍h做四十個銀臼；一塊板ê下面有兩個臼來穿伊兩支榫；koh一塊板ê下面也有兩個臼來穿伊兩支榫。
<sup>20</sup> 會幕第二面，就是幅面，也tio̍h做板二十塊，kap in ê銀臼四十個；
<sup>21</sup> chit-ê板ê下面有兩個臼，hit-ê板ê下面也有兩個臼。
<sup>22</sup> 會幕ê後面，就是西面，tio̍h做六塊板。
<sup>23</sup> 會幕後面ê兩個角頭，tio̍h做兩塊板。
<sup>24</sup> 板ê下長，兩個相同，直到頂面第一個環，lóng是ka-nn̂g ê；兩塊lóng是án-ni，beh做角頭ê路用。
<sup>25</sup> Tio̍h有八個板，kap十六個銀臼；chit-ê板ê下面有兩個臼，hit-ê板ê下面也有兩個臼。
<sup>26</sup> 你tio̍h用chō-kiap柴做橫栱(kông)；為tio̍h會幕chit-pêng ê板做五支；
<sup>27</sup> 為tio̍h會幕hit-pêng ê板做五支，koh為會幕後ê西面做五支。
<sup>28</sup> 板ê對中hit支橫栱，tio̍h tùi chit頭透到hit頭。
<sup>29</sup> 板tio̍h用金包；koh tio̍h做板ê金環來套栱；栱也tio̍h用金包。
<sup>30</sup> Tio̍h照tī山頂指示你ê款式起會幕。
<sup>31</sup> 你tio̍h用藍色、紫色、朱紅色ê料，kap過紡ê幼苧，織帳籬；chit-ê帳籬用奇巧ê工，織成ki-lō͘兵，來做ê。
<sup>32</sup> 你tio̍h用chō-kiap柴做四支柱，用金包伊，來吊帳籬；柱ê鉤tio̍h金ê；柱tī四個銀臼頂。
<sup>33</sup> 你吊帳籬tio̍h tī鉤ê下底ê所在，將法櫃扛入帳籬內，chit-ê帳籬是kā lin隔開聖所kap至聖所。
<sup>34</sup> Koh tio̍h將施恩所安tī至聖所內ê法櫃頂。
<sup>35</sup> 你tio̍h用桌hē tī帳籬外；也用燈台hē tī會幕ê南勢，kap桌相對；hit-ê桌tio̍h hē tī北勢。
<sup>36</sup> 你tio̍h用藍色、紫色、朱紅色ê料，kap過紡ê幼苧，用繡花ê工，做布棚門ê門籬。
<sup>37</sup> tio̍h用chō-kiap柴kā門籬做五支柱，用金包伊，柱ê鉤tio̍h金ê。 Koh tio̍h kā柱鑄五個銅臼。

</p></div><div class="p_right"><div class="chap">=== 出埃及記 · 第 26 章 ===</div><p>
<sup>1</sup> Lí chòe hōe-bō͘ tio̍h ēng cha̍p-pak ê tiùⁿ;  chiah-ê tiùⁿ sī ēng kè-pháng ê iù-tōe, kap lâm-sek, chí-sek, chu-âng-sek ê liāu, iā ēng kî-khiáu ê kang chit-chiâⁿ ki-lō͘-peng, lâi chòe-ê.
<sup>2</sup> Múi pak tiùⁿ tio̍h tn̂g jī-cha̍p poeh tiú, khoah sì-tiú;  tiùⁿ lóng tio̍h chi̍t-iūⁿ ê chhùn-chhioh.
<sup>3</sup> Chit gō͘ pak tiùⁿ tio̍h ta̍k-pak saⁿ-liân;  hit gō͘ pak tiùⁿ iā tio̍h ta̍k-pak saⁿ-liân.
<sup>4</sup> Tī chit-ê saⁿ-liân ê tiùⁿ, lō͘-bé pak ê piⁿ-á, tio̍h chòe lâm-sek ê liú-phàn;  tī hit-ê saⁿ-liân ê tiùⁿ, lō͘-bé pak ê piⁿ-á, ia̍h tio̍h án-ni chòe.
<sup>5</sup> Lí tī chit-niá tiùⁿ chòe gō͘-cha̍p ê liú-phàn;  koh tī tē-jī niá tiùⁿ, saⁿ-liân ê piⁿ-á, iā chòe gō͘-cha̍p ê liú-phàn; liú-phàn lóng tio̍h nn̄g-ê nn̄g-ê saⁿ-tùi.
<sup>6</sup> Koh tio̍h chòe gō͘-cha̍p ê kim-kau lâi kau, hō͘ tiùⁿ saⁿ-liân;  chiū chiâⁿ-chòe chi̍t ê hōe-bō͘.
<sup>7</sup> Lí tio̍h ēng soaⁿ-iûⁿ-mn̂g chit cha̍p-it pak ê tiùⁿ, chòe hōe-bō͘-téng ê pò͘-pîⁿ;
<sup>8</sup> múi pak tiùⁿ tio̍h tn̂g saⁿ-cha̍p tiú, khoah sì tiú;  cha̍p-it pak tiùⁿ lóng tio̍h chi̍t-iūⁿ ê chhùn-chhioh.
<sup>9</sup> Tio̍h chiong gō͘ pak tiùⁿ liân-chòe chi̍t-pak, koh chiong la̍k pak tiùⁿ liân-chòe chi̍t-pak, hit-ê tē-la̍k pak ê chi̍t-pòaⁿ, hō͘ i sûi-lo̍h tī pò͘-pîⁿ ê thâu-chêng.
<sup>10</sup> Tī chit-ê saⁿ-liân ê tiùⁿ, lō͘-bé pak ê piⁿ-á, tio̍h chòe gō͘-cha̍p ê liú-phàn, tī hit-ê saⁿ-liân, lō͘-bé pak ê piⁿ-á, iā chòe gō͘-cha̍p ê liú-phàn.
<sup>11</sup> Koh tio̍h chòe gō͘-cha̍p ê tâng-kau, kau tī liú-phàn,  hō͘ pò͘-pîⁿ liân chòe chi̍t-ê.
<sup>12</sup> Pò͘-pîⁿ ê tiùⁿ só͘ chhun sûi-lo̍h-lâi, chiū-sī só͘ chhun hit-ê pòaⁿ pak tiùⁿ, tio̍h sûi tī hōe-bō͘-āu.
<sup>13</sup> Pò͘-pîⁿ ê tiùⁿ só͘ chhun ê tn̂g, chit-pêng chi̍t tiú, hit-pêng chi̍t tiú, tio̍h sûi tī hōe-bō͘ ê siang-pêng lâi jia-i.
<sup>14</sup> Koh tio̍h ēng ní-âng kang ê iûⁿ-phê, chòe pò͘-pîⁿ ê kòa;  koh ēng hái-káu-phê chòe kòa tī téng-bīn.
<sup>15</sup> Lí tio̍h ēng chō-kiap-chhâ chòe hōe-bō͘ khiā ê pán.
<sup>16</sup> Khiā ê pán tn̂g cha̍p-tiú, khoah chi̍t tiú pòaⁿ.
<sup>17</sup> Ta̍k tè pán tio̍h ū nn̄g ê sún saⁿ-pâi; hōe-bō͘ it-chhè ê pán lóng tio̍h chiàu án-ni chòe.
<sup>18</sup> Tio̍h chòe hōe-bō͘ ê pán, lâm-pêng ê lâm-sì jī-cha̍p tè pán.
<sup>19</sup> Tī chiah-ê jī-cha̍p tè pán ê ē-bīn, tio̍h chòe sì-cha̍p ê gûn-khū;  chi̍t tè pán ê ē-bīn ū nn̄g ê khū lâi chhēng i nn̄g ki sún;  koh chi̍t tè pán ê ē-bīn iā ū nn̄g ê khū lâi chhēng i nn̄g ki sún.
<sup>20</sup> Hōe-bō͘ tē-jī-bīn, chiū-sī pak-bīn, iā tio̍h chòe pán jī-cha̍p tè, kap in ê gûn-khū sì-cha̍p-ê;
<sup>21</sup> chit-ê pán ê ē-bīn ū nn̄g ê khū, hit-ê pán ê ē-bīn iā ū nn̄g ê khū.
<sup>22</sup> Hōe-bō͘ ê āu-bīn, chiū-sī sai-bīn, tio̍h chòe la̍k tè pán.
<sup>23</sup> Hōe-bō͘ āu-bīn ê nn̄g ê kak-thâu, tio̍h chòe nn̄g tè pán.
<sup>24</sup> Pán ê ē-tn̂g, nn̄g-ê saⁿ-tâng, ti̍t-kàu téng-bīn tē-it ê khoân, lóng-sī ka-nn̂g ê;  nn̄g-tè lóng sī án-ni, beh chòe kak-thâu ê lō͘-ēng.
<sup>25</sup> Tio̍h ū poeh ê pán, kap cha̍p-la̍k ê gûn-khū;  chit-ê pán ê ē-bīn ū nn̄g ê khū, hit-ê pán  ê ē-bīn iā ū nn̄g ê khū.
<sup>26</sup> Lí tio̍h ēng chō-kiap-chhâ chòe hoâiⁿ-kông;  ūi-tio̍h hōe-bō͘ chit-pêng ê pán chòe gō͘-ki;
<sup>27</sup> ūi-tio̍h hōe-bō͘ hit-pêng ê pán chòe gō͘-ki, koh ūi hōe-bō͘-āu ê sai-bīn chòe gō͘-ki.
<sup>28</sup> Pán ê tùi-tiong hit ki hoâiⁿ-kông, tio̍h tùi chit-thâu thàu kàu hit-thâu.
<sup>29</sup> Pán tio̍h ēng kim pau;  koh tio̍h chòe pán ê kim-khoân lâi thò-kông;  kông iā tio̍h ēng kim pau.
<sup>30</sup> Tio̍h chiàu tī soaⁿ-téng chí-sī lí ê khoán-sit khí hōe-bō͘.
<sup>31</sup> Lí tio̍h ēng lâm-sek, chí-sek, chu-âng-sek ê liāu, kap kè-pháng ê iù-tōe, chit tiùⁿ-lî; chit-ê tiùⁿ-lî ēng kî-khiáu ê kang, chit-chiâⁿ ki-lō͘-peng, lâi chòe-ê.
<sup>32</sup> Lí tio̍h ēng chō-kiap-chhâ chòe sì ki thiāu, ēng kim pau i, lâi tiàu tiùⁿ-lî; thiāu ê kau tio̍h kim-ê; thiāu tī sì ê gûn-khū téng.
<sup>33</sup> Lí tiàu tiùⁿ-lî tio̍h tī kau ê ē-tóe ê só͘-chāi, chiong hoat-kūi kng-ji̍p tiùⁿ-lî-lāi, chit-ê tiùⁿ-lî sī kā lín keh-khui sèng-só͘ kap chì-sèng-só͘.
<sup>34</sup> Koh tio̍h chiong si-un-só͘ an tī chì-sèng-só͘ lāi ê hoat-kūi-téng.
<sup>35</sup> Lí tio̍h ēng toh hē tī tiùⁿ-lî-gōa;  iā ēng teng-tâi hē tī hōe-bō͘ ê lâm-sì, kap toh saⁿ-tùi;  hit-ê toh tio̍h hē tī pak-sì.
<sup>36</sup> Lí tio̍h ēng lâm-sek, chí-sek, chu-âng-sek ê liāu, kap kè-pháng ê iù-tōe, ēng siù-hoe ê kang, chòe pò͘-pîⁿ mn̂g ê mn̂g-lî.
<sup>37</sup> Tio̍h ēng chō-kiap-chhâ kā mn̂g-lî chòe gō͘ ki thiāu, ēng kim pau-i, thiāu ê kau tio̍h kim-ê.  Koh tio̍h kā thiāu chù gō͘ ê tâng-khū.

</p></div></div><div class="p_outer"><div class="p_left"> <div class="chap">=== 出埃及記 · 第 27 章 ===</div><p>
<sup>1</sup> 你tio̍h用chō-kiap柴做壇，長五肘闊五肘；chit-ê壇是四方ê，高三肘。
<sup>2</sup> Tio̍h tī壇ê四角頭做四支角，kap壇相連做一個，用銅包伊。
<sup>3</sup> tio̍h做盆，來收伊ê灰，koh做伊ê托(thuh)á，伊ê盤，伊ê叉，伊ê火鼎，伊一切ê器具，lóng用銅做。
<sup>4</sup> Tio̍h用銅kā伊做一個網，tī網ê四角做四個銅環。
<sup>5</sup> 用網hē tī壇四面違腰板ê面，hō͘網透到壇ê半腰。
<sup>6</sup> Tio̍h用chō-kiap柴kā壇做kǹg，用銅包伊。
<sup>7</sup> Hiah-ê kǹg tio̍h穿tī環內，kǹg tio̍h tī壇ê雙pêng，來扛伊。
<sup>8</sup> Tio̍h用板做壇，中央空殼；lóng tio̍h照山頂指示你ê款式來做。
<sup>9</sup> 你tio̍h做會幕ê帳；帳ê南面ê南勢，tio̍h用過紡ê幼苧做帷tī一pêng，長一百肘。
<sup>10</sup> 伊ê柱二十支，銅臼二十個；柱ê鉤kap橫桿，lóng tio̍h用銀做伊。
<sup>11</sup> 北面也tio̍h有帷，長一百肘；伊ê柱二十支，銅臼二十個；柱ê鉤kap橫桿，lóng tio̍h用銀做。
<sup>12</sup> 帳ê西面tio̍h有帷，闊五十肘；帷ê柱十支，臼十個。
<sup>13</sup> 帳ê東面ê東勢闊五十肘。
<sup>14</sup> 門chit-pêng ê帷tio̍h十五肘，帷ê柱三支，臼三個。
<sup>15</sup> 併tī第十四節.
<sup>16</sup> 帳ê門tio̍h有門籬，闊二十肘，tio̍h用藍色、紫色、朱紅色ê料，kap過紡ê幼苧，用繡花ê工做；柱四支，臼四個。
<sup>17</sup> 帳四圍一切ê柱，lóng tio̍h有銀ê橫桿，銀ê鉤，銅ê臼。
<sup>18</sup> 帳ê長一百肘，闊ta̍k面五十肘，高五肘；帷tio̍h用過紡ê幼苧做；伊ê臼lóng用銅做。
<sup>19</sup> 會幕所用ta̍k項ê器具，kap所釘ê釘，以及帳內所釘ê釘，lóng tio̍h用銅做。
<sup>20</sup> 你tio̍h吩咐以色列人，將hit-ê為tio̍h beh照光所khoeh清ê橄欖油，the̍h來hō͘你，hō͘燈常常點teh。
<sup>21</sup> Tī會幕中法櫃前ê帳籬外，亞倫kap伊ê kiáⁿ，tùi ê-hng 到天光tio̍h tī耶和華面前料理伊；是做以色列人代代永遠ê例。

</p></div><div class="p_right"><div class="chap">=== 出埃及記 · 第 27 章 ===</div><p>
<sup>1</sup> Lí tio̍h ēng chō-kiap-chhâ chòe tôaⁿ, tn̂g gō͘ tiú khoah gō͘ tiú;  chit-ê tôaⁿ sī sù-hong-ê, koâiⁿ saⁿ tiú.
<sup>2</sup> Tio̍h tī tôaⁿ ê sì-kak-thâu chòe sì ki kak, kap tôaⁿ saⁿ-liân chòe chi̍t-ê, ēng tâng pau i.
<sup>3</sup> Tio̍h chòe phûn, lâi siu i ê hu, koh chòe i ê thuh-á, i ê pôaⁿ, i ê chhe, i ê hé-tiáⁿ, i it-chhè ê khì-kū, lóng ēng tâng chòe.
<sup>4</sup> Tio̍h ēng tâng kā i chòe chi̍t ê bāng, tī bāng ê sì-kak chòe sì ê tâng khoân.
<sup>5</sup> Ēng bāng hē tī tôaⁿ sì-bīn ûi-io-pán ê ē-bīn, hō͘ bāng thàu kàu tôaⁿ ê pòaⁿ-io.
<sup>6</sup> tio̍h ēng chō-kiap-chhâ kā tôaⁿ chòe kǹg, ēng tâng pau i.
<sup>7</sup> Hiah-ê kǹg tio̍h chhng tī khoân-lāi, kǹg tio̍h tī tôaⁿ ê siang-pêng, lâi kng-i.
<sup>8</sup> Tio̍h ēng pán chòe tôaⁿ, tiong-ng khang-khak;  lóng tio̍h chiàu soaⁿ-téng chí-sī lí ê khoán-sit lâi chòe.
<sup>9</sup> Lí tio̍h chòe hōe-bō͘ ê tiûⁿ;  tiûⁿ ê lâm-bīn ê lâm-sì, tio̍h ēng kè-pháng ê iù-tōe chòe ûi tī chi̍t-pêng, tn̂g chi̍t-pah tiú.
<sup>10</sup> I ê thiāu jī-cha̍p ki, tâng-khū jī-cha̍p ê;  thiāu ê kau kap hoâiⁿ-koaiⁿ, lóng tio̍h ēng gûn chòe i.
<sup>11</sup> Pak-bīn iā tio̍h ū ûi, tn̂g chi̍t-pah tiú;  i ê thiāu jī-cha̍p ki, tâng-khū jī-cha̍p-ê;  thiāu ê kau kap hoâiⁿ-koaiⁿ, lóng tio̍h ēng gûn chòe.
<sup>12</sup> Tiûⁿ ê sai-bīn tio̍h ū ûi, khoah gō͘-cha̍p tiú; ûi ê thiāu cha̍p-ki, khū cha̍p-ê.
<sup>13</sup> Tiûⁿ ê tang-bīn ê tang-sì khoah gō͘-cha̍p tiú.
<sup>14</sup> Mn̂g chit-pêng ê ûi tio̍h cha̍p-gō͘ tiú, ûi ê thiāu saⁿ-ki, khū saⁿ-ê.
<sup>15</sup> pēng tī tē 14 chat.
<sup>16</sup> Tiûⁿ ê mn̂g tio̍h ū mn̂g-lî, khoah jī-cha̍p tiú, tio̍h ēng lâm-sek, chí-sek, chu-âng-sek ê liāu, kap kè-pháng ê iù-tōe, ēng siù-hoe ê kang chòe;  thiāu sì-ki, khū sì-ê.
<sup>17</sup> Tiûⁿ sì-ûi it-chhè ê thiāu, lóng tio̍h ū gûn ê hoâiⁿ-koaiⁿ, gûn ê kau, tâng ê khū.
<sup>18</sup> Tiûⁿ ê tn̂g chi̍t-pah tiú, khoah ta̍k-bīn gō͘-cha̍p tiú, koâiⁿ gō͘ tiú;  ûi tio̍h ēng kè-pháng ê iù-tōe chòe;  i ê khū lóng ēng tâng chòe.
<sup>19</sup> Hōe-bō͘ só͘ ēng ta̍k-hāng ê khì-kū, kap só͘ tèng ê teng, í-ki̍p tiûⁿ-lāi só͘ tèng ê teng, lóng tio̍h ēng tâng chòe.
<sup>20</sup> Lí tio̍h hoan-hù Í-sek-lia̍t lâng, chiong hit-ê ūi-tio̍h beh chiò-kng só͘ khoeh-chheng ê kaⁿ-ná-iû, the̍h-lâi hō͘ lí, hō͘ teng siông-siông tiám-teh.
<sup>21</sup> Tī hōe-bō͘-tiong hoat-kūi-chêng ê tiùⁿ-lî gōa, A-lûn kap i ê kiáⁿ, tùi ê-hng kàu thiⁿ-kng tio̍h tī Iâ-hô-hoa bīn-chêng liāu-lí-i;  sī chòe Í-sek-lia̍t lâng tāi-tāi éng-oán ê lē.

</p></div></div><div class="p_outer"><div class="p_left"> <div class="chap">=== 出埃及記 · 第 28 章 ===</div><p>
<sup>1</sup> 你tio̍h tùi以色列人ê中間，hō͘你ê兄亞倫kap伊hiah-ê kiáⁿ，來你chia，thang做祭司，服事我，就是亞倫，kap亞倫ê kiáⁿ Ná-tap、A-pí-hō͘、Í-lī-a-sat、Í-tha-má。
<sup>2</sup> 你tio̍h kā你ê兄亞倫做聖ê衫，hō͘伊榮光koh súi。
<sup>3</sup> Koh tio̍h吩咐一切心有智慧ê，就是我用智慧ê神所充滿ê人，kā亞倫做衫，分別伊做聖，thang做祭司服事我。
<sup>4</sup> In所tio̍h做ê衫，就是pó͘褂、í-hut-tek、外袍、有花ê內衫、帽、腰帶，in tio̍h kā你ê兄亞倫kap伊ê kiáⁿ做聖ê衫，hō͘伊做祭司來服事我。
<sup>5</sup> In tio̍h用金，kap藍色、紫色、朱紅色ê料，kap幼苧做伊。
<sup>6</sup> In tio̍h用金，kap藍色、紫色、朱紅色ê料，kap過紡ê幼苧，用奇巧ê工做í-hut-tek。
<sup>7</sup> Tio̍h有披肩兩塊，連tī雙pêng，hō͘伊相連。
<sup>8</sup> Í-hut-tek頂面奇巧ê工所chit-ê tòa，tio̍h kap伊同一樣ê做法；hō͘伊相連做一個；用金kap藍色、紫色、朱紅色ê料，以及過紡ê幼苧做ê。
<sup>9</sup> Tio̍h the̍h兩塊紅瑪瑙，tī頂面刻以色列chiah-ê kiáⁿ ê名；
<sup>10</sup> 六個名tī chit塊寶石，其餘六個名tī hit塊寶石，lóng照in出世ê次序。
<sup>11</sup> Tio̍h用刻寶石ê手工，親像刻印，照以色列chiah-ê kiáⁿ ê名，刻chit兩塊寶石，入tī金槽裡。
<sup>12</sup> Tio̍h將chit兩塊寶石，安tī í-hut-tek ê披肩頂，為以色列人做記念石。亞倫tio̍h tī兩個肩頭背in ê名，tī耶和華ê面前，做記念。
<sup>13</sup> Tio̍h用金做兩塊槽。
<sup>14</sup> Koh用好金，親像phah索á，來做兩條鍊á，將chiah-ê phah成ê鍊á，安tī hiah-ê槽裡。
<sup>15</sup> 你tio̍h用奇巧ê工，做一個判斷ê pó͘褂；tio̍h kap í-hut-tek同一樣ê做法；用金kap藍色、紫色、朱紅色ê料以及過紡ê幼苧做伊。
<sup>16</sup> Pó͘褂tio̍h四方，拗(áu)雙重；長一掠，闊一掠。
<sup>17</sup> 你tio̍h入chiah-ê寶石tī伊ê頂面，有寶石四chōa；一chōa是紅寶石、黃玉、赤玉，這是第一chōa。
<sup>18</sup> 第二chōa是綠寶石、藍玉、金剛石。
<sup>19</sup> 第三chōa是紫色ê瑪瑙、白瑪瑙、紫色水晶。
<sup>20</sup> 第四chōa是青玉、紅瑪瑙、碧玉；這lóng tio̍h入tī 金槽內。
<sup>21</sup> Chiah-ê寶石照以色列ê kiáⁿ ê名，共十二塊，親像刻印，每塊刻一個名，為tio̍h十二支派來做伊。
<sup>22</sup> Tio̍h用好金phah鍊á，親像索á，安tī pó͘褂。
<sup>23</sup> Tī pó͘褂tio̍h做兩個金環，將chit兩個環安tī pó͘褂ê雙頭。
<sup>24</sup> Tio̍h將所phah hit兩條金鍊á，連tī pó͘褂雙頭兩個環。
<sup>25</sup> 用所phah兩條鍊á ê雙頭，連tī兩個槽，安tī í-hut-tek披肩ê頭前。
<sup>26</sup> 你tio̍h做兩個金環，hē tī pó͘褂雙頭ê墘(kîⁿ)，近í-hut-tek ǹg內hit-pêng。
<sup>27</sup> Koh tio̍h做兩個金環，安tī í-hut-tek披肩下面ê頭前，óa近相連ê所在，tī í-hut-tek奇巧ê工所織ê帶ê頂面。
<sup>28</sup> In tio̍h用藍色ê幼帶，將pó͘褂ê環kap í-hut-tek ê環縛相連，hō͘伊liâm tī í-hut-tek奇巧ê工所chit-ê帶，hō͘ pó͘褂 kap í-hut-tek無離縫。
<sup>29</sup> 亞倫入聖所ê時，tio̍h將判斷ê pó͘褂所刻以色列ê kiáⁿ ê名，帶tī伊ê胸前，tī耶和華ê面前，常常做記念。
<sup>30</sup> 你tio̍h將O͘-lêng kap Thó͘-bêng，hē tī判斷ê pó͘褂內；亞倫到耶和華面前ê時，hiah-ê tio̍h tī伊ê胸前。亞倫tio̍h tī耶和華ê面前常常將以色列ê判斷掛tī胸前。
<sup>31</sup> 你tio̍h做í-hut-tek內面ê外袍，kui領是藍色ê。
<sup>32</sup> 袍頂面ê對中，tio̍h為tio̍h頭殼留一個領孔；孔ê周圍織領緣，親像戰甲ê領孔，免得破裂。
<sup>33</sup> 袍周圍ê ē-kha-pô͘，tio̍h用藍色、紫色、朱紅色ê料，做石榴(sia̍h-liû)；tī袍周圍，石榴ê中間，tio̍h有金hâm-lêng。
<sup>34</sup> 一粒金hâm-lêng，一粒石榴，tī袍周圍ê ē-kha-pô͘。
<sup>35</sup> 亞倫服事ê時，tio̍h穿伊；伊入聖所到耶和華面前，以及出來ê時，有聲thang聽見，hō͘伊免死。
<sup>36</sup> Tio̍h用好金做一個牌，照刻印ê法度，刻tī伊ê頂面講：做聖歸耶和華。
<sup>37</sup> Tio̍h用一條藍色ê幼帶，將伊縛tī帽頂，就是tī帽ê頭前。
<sup>38</sup> Chit-ê 牌tio̍h tī亞倫ê頭額，hō͘亞倫擔當聖物ê罪，就是以色列人，tī一切聖ê禮物，所分別做聖ê；chit-ê牌tio̍h常常tī伊ê頭額，hō͘ in tī耶和華面前得tio̍h接納。
<sup>39</sup> Tio̍h用幼苧織有chōa ê內衫；tio̍h用幼苧布做帽；koh用繡花ê工，做腰帶。
<sup>40</sup> 你tio̍h kā亞倫chiah-ê kiáⁿ做內衫，做腰帶，做包頭殼ê巾，hō͘ in榮光koh súi。
<sup>41</sup> Tio̍h將chiah-ê kā你ê兄亞倫kap伊ê kiáⁿ穿，koh用油抹in，行設立ê禮，分別in做聖，hō͘ in做祭司來服事我。
<sup>42</sup> Tio̍h kā in做幼苧布ê褲，遮in ê下體；褲tio̍h tùi腰到大腿；
<sup>43</sup> 亞倫kap伊ê kiáⁿ入會幕，á是就近壇，beh tī聖所服事ê時，tio̍h穿伊；免得in擔當罪來死；這是beh kā亞倫kap伊ê後裔做永遠ê例。

</p></div><div class="p_right"><div class="chap">=== 出埃及記 · 第 28 章 ===</div><p>
<sup>1</sup> Lí tio̍h tùi Í-sek-lia̍t lâng ê tiong-kan, hō͘ lí ê hiaⁿ A-lûn kap i hiah-ê kiáⁿ, lâi lí chia, thang chòe chè-si, ho̍k-sāi Góa, chiū-sī A-lûn, kap A-lûn ê kiáⁿ Ná-tap, A-pí-hō͘, Í-lī-a-sat, Í-tha-má.
<sup>2</sup> Lí tio̍h kā lí ê hiaⁿ A-lûn chòe sèng ê saⁿ, hō͘ i êng-kng koh súi.
<sup>3</sup> Koh tio̍h hoan-hù it-chhè sim ū tì-hūi-ê, chiū-sī Góa ēng tì-hūi ê sîn só͘ chhiong-móa ê lâng, kā A-lûn chòe saⁿ, hun-piat i chòe-sèng, thang chòe chè-si ho̍k-sāi Góa.
<sup>4</sup> In só͘ tio̍h chòe ê saⁿ, chiū-sī pó͘-kòa, í-hut-tek, gōa-phàu, ū-hoe ê lāi-saⁿ, bō, io-tòa.  In tio̍h kā lí ê hiaⁿ A-lûn kap i ê kiáⁿ chòe sèng ê saⁿ, hō͘ i chòe chè-si lâi ho̍k-sāi Góa.
<sup>5</sup> In tio̍h ēng kim, kap lâm-sek, chí-sek, chu-âng-sek ê liāu, kap iù-tōe chòe-i.
<sup>6</sup> In tio̍h ēng kim, kap lâm-sek, chí-sek, chu-âng-sek ê liāu, kap kè-pháng ê iù-tōe, ēng kî-khiáu ê kang chòe í-hut-tek.
<sup>7</sup> Tio̍h ū phi-kian nn̄g tè, liân tī siang-pêng, hō͘ i saⁿ-liân.
<sup>8</sup> Í-hut-tek téng-bīn kî-khiáu ê kang só͘ chit-ê tòa, tio̍h kap i tâng chi̍t-iūⁿ ê chòe-hoat;  hō͘ i saⁿ-liân chòe chi̍t-ê;  ēng kim, kap lâm-sek, chí-sek, chu-âng-sek ê liāu, í-ki̍p kè-pháng ê iù-tōe chòe-ê.
<sup>9</sup> Tio̍h the̍h nn̄g tè âng-bé-ló, tī téng-bīn khek Í-sek-lia̍t chiah-ê kiáⁿ ê miâ;
<sup>10</sup> La̍k ê miâ tī chit-tè pó-chio̍h, kî-û la̍k ê miâ tī hit-tè pó-chio̍h, lóng chiàu in chhut-sì ê chhù-sū.
<sup>11</sup> Tio̍h ēng khek pó-chio̍h ê chhiú-kang, chhin-chhiūⁿ khek-ìn, chiàu Í-sek-lia̍t chiah-ê kiáⁿ ê miâ, khek chit nn̄g-tè pó-chio̍h, ji̍p tī kim-chô-ni̍h.
<sup>12</sup> Tio̍h chiong chit nn̄g-tè pó-chio̍h, an tī í-hut-tek ê phi-kian-téng, ūi Í-sek-lia̍t lâng chòe kì-liām-chio̍h.  A-lûn tio̍h tī nn̄g ê keng-thâu pē in ê miâ, tī Iâ-hô-hoa ê bīn-chêng, chòe kì-liām.
<sup>13</sup> Tio̍h ēng kim chòe nn̄g tè chô.
<sup>14</sup> Koh ēng hó-kim, chhin-chhiūⁿ phah soh-á, lâi chòe nn̄g tiâu liān-á, chiong chiah-ê phah-chiâⁿ ê liān-á, an tī hiah-ê chô-ni̍h.
<sup>15</sup> Lí tio̍h ēng kî-khiáu ê kang, chòe chi̍t-ê phòaⁿ-toàn ê pó͘-kòa;  tio̍h kap í-hut-tek tâng chi̍t-iūⁿ ê chòe-hoat;  ēng kim, kap lâm-sek, chí-sek, chu-âng-sek ê liāu í-ki̍p kè-pháng ê iù-tōe chòe-i.
<sup>16</sup> Pó͘-kòa tio̍h sù-hong, áu siang-têng;  tn̂g chi̍t-lia̍h, khoah chi̍t-lia̍h.
<sup>17</sup> Lí tio̍h ji̍p chiah-ê pó-chio̍h tī i ê téng-bīn, ū pó-chio̍h sì-chōa;  chi̍t-chōa sī âng-pó-chio̍h, n̂g-ge̍k, chhiah-ge̍k, che sī tē-it-chōa.
<sup>18</sup> Tē-jī-chōa sī le̍k-pó-chio̍h, lâm-ge̍k, kim-kong-chio̍h.
<sup>19</sup> Tē-saⁿ-chōa sī chí-sek ê bé-ló, pe̍h-bé-ló, chí-sek chúi-chiⁿ.
<sup>20</sup> Tē-sì-chōa sī chhiⁿ-ge̍k, âng-bé-ló, phek-ge̍k;  che lóng tio̍h ji̍p tī kim-chô-lāi.
<sup>21</sup> Chiah-ê pó-chio̍h chiàu Í-sek-lia̍t ê kiáⁿ ê miâ, kiōng cha̍p-jī tè, chhin-chhiūⁿ khek-ìn, múi-tè khek chi̍t ê miâ, ūi-tio̍h cha̍p-jī chi-phài lâi chòe-i.
<sup>22</sup> Tio̍h ēng hó-kim phah liān-á, chhin-chhiūⁿ soh-á, an tī pó͘-kòa.
<sup>23</sup> Tī pó͘-kòa tio̍h chòe nn̄g ê kim-khoân, chiong chit nn̄g ê khoân an tī pó͘-kòa ê siang-thâu.
<sup>24</sup> Tio̍h chiong só͘ phah hit nn̄g tiâu kim liān-á, liân tī pó͘-kòa siang-thâu nn̄g ê khoân.
<sup>25</sup> Ēng só͘ phah nn̄g tiâu liān-á ê siang-thâu, liân tī nn̄g ê chô, an tī í-hut-tek phi-kian ê thâu-chêng.
<sup>26</sup> Lí tio̍h chòe nn̄g ê kim-khoân, hē tī pó͘-kòa siang-thâu ê kîⁿ, kūn í-hut-tek ǹg-lāi hit-pêng.
<sup>27</sup> Koh tio̍h chòe nn̄g ê kim-khoân, an tī í-hut-tek phi-kian ē-bīn ê thâu-chêng, óa-kūn saⁿ-liân ê só͘-chāi, tī í-hut-tek kî-khiáu ê kang só͘ chit-ê tòa ê téng-bīn.
<sup>28</sup> In tio̍h ēng lâm-sek ê iù-tòa, chiong pó͘-kòa ê khoân kap í-hut-tek ê khoân pa̍k saⁿ-liân, hō͘ i liâm tī í-hut-tek kî-khiáu ê kang só͘ chit-ê tòa, hō͘ pó͘-kòa kap í-hut-tek bô lī-phāng.
<sup>29</sup> A-lûn ji̍p sèng-só͘ ê sî, tio̍h chiong phòaⁿ-toàn ê pó͘-kòa só͘ khek Í-sek-lia̍t ê kiáⁿ ê miâ, tòa tī i ê heng-chêng, tī Iâ-hô-hoa ê bīn-chêng, siông-siông chòe kì-liām.
<sup>30</sup> Lí tio̍h chiong O͘-lêng kap Thó͘-bêng, hē tī phòaⁿ-toàn ê pó͘-kòa-lāi;  A-lûn kàu Iâ-hô-hoa bīn-chêng ê sî, hiah-ê tio̍h tī i ê heng-chêng.  A-lûn tio̍h tī Iâ-hô-hoa ê bīn-chêng siông-siông chiong Í-sek-lia̍t ê phòaⁿ-toàn kòa tī heng-chêng.
<sup>31</sup> Lí tio̍h chòe í-hut-tek lāi-bīn ê gōa-phàu, kui-niá sī lâm-sek-ê.
<sup>32</sup> Phàu téng-bīn ê tùi-tiong, tio̍h ūi-tio̍h thâu-khak lâu chi̍t ê niá-khang;  khang ê chiu-ûi chit niá-iān, chhin-chhiūⁿ chiàn-kah ê niá-khang, bián-tit phòa li̍h.
<sup>33</sup> Phàu chiu-ûi ê ē-kha-pô͘, tio̍h ēng lâm-sek, chí-sek, chu-âng-sek ê liāu, chòe sia̍h-liû;  tī phàu chiu-ûi, sia̍h-liû ê tiong-kan, tio̍h ū kim hâm-lêng.
<sup>34</sup> Chi̍t-lia̍p kim hâm-lêng, chi̍t-lia̍p sia̍h-liû, tī phàu chiu-ûi ê ē-kha-pô͘.
<sup>35</sup> A-lûn ho̍k-sāi ê sî, tio̍h chhēng-i;  i ji̍p sèng-só͘ kàu Iâ-hô-hoa bīn-chêng, í-ki̍p chhut-lâi ê sî, ū siaⁿ thang thiaⁿ-kìⁿ, hō͘ i bián sí.
<sup>36</sup> Tio̍h ēng hó-kim chòe chi̍t ê pâi, chiàu khek-ìn ê hoat-tō͘, khek tī i ê téng-bīn kóng, CHÒE-SÈNG KUI IÂ-HÔ-HOA.
<sup>37</sup> Tio̍h ēng chi̍t-tiâu lâm-sek ê iù-tòa, chiong i pa̍k tī bō-téng, chiū-sī tī bō ê thâu-chêng.
<sup>38</sup> Chit-ê pâi tio̍h tī A-lûn ê thâu-hia̍h, hō͘ A-lûn tam-tng sèng-mi̍h ê chōe, chiū-sī Í-sek-lia̍t lâng, tī it-chhè sèng ê lé-mi̍h, só͘ hun-piat chòe-sèng-ê;  chit-ê pâi tio̍h siông-siông tī i ê thâu-hia̍h, hō͘ in tī Iâ-hô-hoa bīn-chêng tit-tio̍h chiap-la̍p.
<sup>39</sup> Tio̍h ēng iù-tōe chit ū-chōa ê lāi-saⁿ;  tio̍h ēng iù-tōe-pò͘ chòe-bō;  koh ēng siù-hoe ê kang, chòe io-tòa.
<sup>40</sup> Lí tio̍h kā A-lûn chiah-ê kiáⁿ chòe lāi-saⁿ, chòe io-tòa, chòe pau thâu-khak ê kun, hō͘ in êng-kng koh súi.
<sup>41</sup> Tio̍h chiong chiah-ê kā lí ê hiaⁿ A-lûn kap i ê kiáⁿ chhēng, koh ēng iû boah-in, kiâⁿ siat-li̍p ê lé, hun-piat in chòe-sèng, hō͘ in chòe chè-si lâi ho̍k-sāi Góa.
<sup>42</sup> Tio̍h kā in chòe iù-tōe-pò͘ ê khò͘, jia in ê ē-thé;  khò͘ tio̍h tùi io kàu tōa-thúi;
<sup>43</sup> A-lûn kap i ê kiáⁿ ji̍p hōe-bō͘, á-sī chiū-kūn tôaⁿ, beh tī sèng-só͘ ho̍k-sāi ê sî, tio̍h chhēng-i;  bián-tit in tam-tng chōe lâi sí;  che sī beh kā A-lûn kap i ê hō͘-è chòe éng-oán ê lē.

</p></div></div><div class="p_outer"><div class="p_left"> <div class="chap">=== 出埃及記 · 第 29 章 ===</div><p>
<sup>1</sup> 你分別in做聖，做祭司服事我，tio̍h án-ni行；取一隻公ê牛á，兩隻無瑕疵公ê綿羊，
<sup>2</sup> koh無酵餅，kap攪(kiáu)油ê無酵餅，kap抹油無酵ê薄餅，lóng tio̍h用好ê麵粉做ê。
<sup>3</sup> chiah-ê餅tio̍h hē tī一腳筐，貯tī筐裡帶來，koh牽hit隻公ê牛kap兩隻公ê綿羊來。
<sup>4</sup> Tio̍h hō͘亞倫kap伊hiah-ê kiáⁿ 到會幕ê門口用水洗in。
<sup>5</sup> Tio̍h the̍h hiah-ê衣服來，將內衫kap í-hut-tek內面ê外袍，kap í-hut-tek，連pó͘褂，kā亞倫穿；也用奇巧ê工所織í-hut-tek ê帶kā伊hâ；
<sup>6</sup> 用帽戴tī伊ê頭殼，將聖ê冕旒tha̍h tī帽ê頂面。
<sup>7</sup> Tio̍h用抹ê油tò tī伊ê頭殼來抹伊。
<sup>8</sup> Tio̍h hō͘伊ê kiáⁿ來，kā in穿內衫。
<sup>9</sup> Koh用帶hâ亞倫kap伊hiah-ê kiáⁿ，kā in包頭殼ê巾；in照永遠ê例得tio̍h祭司ê職；koh tio̍h kā亞倫kap伊hiah-ê kiáⁿ行設立ê禮。
<sup>10</sup> 你tio̍h牽hit隻公ê牛到會幕前；亞倫kap伊hiah-ê kiáⁿ tio̍h按(hōaⁿ)手tī牛ê頭殼頂。
<sup>11</sup> 你tio̍h tī耶和華ê面前，tī會幕ê門口，thâi hit隻牛；
<sup>12</sup> 取伊ê血淡薄，用指頭á抹tī壇ê四角；將血lóng piàⁿ tī壇腳裡。
<sup>13</sup> Tio̍h將一切五臟ê油，kap肝頂ê網紗，kap兩粒腰子，以及腰子ê油，lóng 燒 tī壇頂。
<sup>14</sup> 獨獨牛ê肉，kap伊ê皮，伊ê糞，lóng tio̍h用火燒tī營外；是做贖罪祭。
<sup>15</sup> 你tio̍h牽一隻公ê綿羊來；亞倫kap伊hiah-ê kiáⁿ tio̍h按手tī hit隻羊ê頭殼頂。
<sup>16</sup> Tio̍h thâi hit隻羊，將伊ê血hiù tī壇ê四圍。
<sup>17</sup> Tio̍h將羊切一塊一塊，洗五臟kap腿，lok tī切kui塊ê肉kap頭ê頂面。
<sup>18</sup> Tio̍h將kui隻羊燒tī壇頂，是獻hō͘耶和華ê燒祭；是芳芳ê，用火燒hō͘耶和華ê祭。
<sup>19</sup> 你tio̍h將第二隻公ê綿羊牽來；亞倫kap伊hiah-ê kiáⁿ tio̍h按手tī 羊 ê頭殼頂。
<sup>20</sup> 你tio̍h thâi hit隻羊，取伊ê血淡薄，抹tī亞倫chiàⁿ-pêng ê耳á錘，kap伊chiah-ê kiáⁿ，chiàⁿ-pêng ê耳á錘，koh抹tī in chiàⁿ手ê大pō͘母，kap chiàⁿ腳ê大pō͘母；koh將血hiù tī壇ê四圍。
<sup>21</sup> 你tio̍h 取壇頂ê血淡薄kap抹ê油，hiù tī亞倫kap伊ê衫，koh hiù tī伊ê kiáⁿ kap伊ê kiáⁿ ê衫；伊kap伊ê衫，伊ê kiáⁿ kap伊ê kiáⁿ ê衫，lóng分別做聖。
<sup>22</sup> Koh tio̍h 取hit隻羊ê油，kap伊ê肥ê尾，kap蓋五臟ê油，kap肝頂 ê網紗，兩粒腰子，以及腰子ê油，kap chiàⁿ-pêng ê腿(這是成設立ê禮 ê羊) ；
<sup>23</sup> koh tùi hit-khia hē tī耶和華ê面前貯無酵餅ê筐á內，the̍h一塊餅，一塊攪油ê餅，一塊薄餅；
<sup>24</sup> lóng hē tī亞倫ê手kap伊ê kiáⁿ ê手，搖tī耶和華ê面前，做搖祭。
<sup>25</sup> 你tio̍h tùi in ê手接來，燒tī壇頂燒祭ê頂面，做芳芳tī耶和華ê面前；是用火燒hō͘耶和華ê祭。
<sup>26</sup> 亞倫受設立ê禮所獻公ê羊，你tio̍h取伊ê胸，搖tī耶和華ê面前，做搖祭；這是你ê份額。
<sup>27</sup> 行設立ê禮所獻公ê羊，hit-ê搖祭ê胸kap舉祭ê腿，就是所搖ê，所舉起ê，你tio̍h分別伊做聖，就是屬tī亞倫kap伊hiah-ê kiáⁿ-ê。
<sup>28</sup> 這tio̍h做亞倫kap伊ê kiaⁿ孫tùi以色列人所得tio̍h永遠ê份額；因為是舉祭；tio̍h tùi 以色列人平安祭 ê中間做舉祭；就是in獻hō͘耶和華ê舉祭。
<sup>29</sup> 亞倫ê聖衫tio̍h留hō͘伊後代ê kiaⁿ孫，thang穿伊來受抹油，也穿伊來受設立。
<sup>30</sup> 伊ê kiáⁿ，hit-ê續接伊當祭司ê，ta̍k-pái入會幕，tī聖所服事ê時，tio̍h穿七日久。
<sup>31</sup> 行設立ê禮所獻公ê羊ê肉，你tio̍h tī聖ê所在煮伊。
<sup>32</sup> 亞倫kap伊ê kiáⁿ tio̍h tī會幕ê門口食chit隻羊ê肉kap筐á內ê餅。
<sup>33</sup> In tio̍h食所用來贖罪ê物，hō͘ in擔當職，也分別in做聖；獨獨外人m̄-thang食，因為這是聖物。
<sup>34</sup> Hit-ê行設立ê禮所獻ê肉á是餅，若有留到隔早起ê，你tio̍h將所留ê用火燒伊；m̄-thang食伊，因為是聖ê物。
<sup>35</sup> 你tio̍h照我一切所吩咐ê行tī亞倫kap伊ê kiáⁿ；行設立ê禮tio̍h七日久。
<sup>36</sup> Ta̍k日tio̍h獻公ê牛一隻做贖罪祭；你為壇贖罪ê時就hō͘伊清氣；也tio̍h kā伊抹油，分別伊做聖。
<sup>37</sup> 你tio̍h為壇贖罪七日久，hō͘伊成聖；壇就成做至聖；見若摸tio̍h伊ê lóng分別做聖。
<sup>38</sup> 你所tio̍h獻tī壇裡ê是chiah-ê；就是未滿年ê羊á兩隻，ta̍k日tio̍h獻；
<sup>39</sup> 早起時tio̍h獻一隻；黃昏ê時tio̍h獻hit隻。
<sup>40</sup> 你tio̍h用幼ê麵粉一i-hoat十份ê一，用khoeh好ê油一him四份ê一調和ê，kap一隻羊á相同獻；koh用酒一him四份ê一做灌奠。
<sup>41</sup> Iáu hit隻ê羊á tio̍h tī黃昏ê時來獻，tio̍h照早起時ê素祭kap灌奠ê禮料理伊，做芳芳，用火燒來獻hō͘耶和華ê祭。
<sup>42</sup> 這beh tī耶和華ê面前，tī會幕ê門口，做lín ta̍k世代常常獻ê燒祭；我beh tī-hia kap lín相會，kap你講話。
<sup>43</sup> 我beh tī-hia kap以色列人相會，會幕就beh因為我ê榮光成做聖。
<sup>44</sup> 我beh hō͘會幕kap壇做聖；也beh hō͘亞倫kap伊hiah-ê kiáⁿ做聖，做祭司來服事我。
<sup>45</sup> 我beh tiàm tī以色列人ê中間，做in ê上帝。
<sup>46</sup> In beh知我是耶和華in ê上帝，是chhōa in出埃及地；thang hō͘我tiàm tī in中間；我是耶和華in ê上帝。

</p></div><div class="p_right"><div class="chap">=== 出埃及記 · 第 29 章 ===</div><p>
<sup>1</sup> Lí hun-piat in chòe-sèng, chòe chè-si ho̍k-sāi Góa, tio̍h án-ni kiâⁿ;  chhú chi̍t-chiah kang ê gû-á, nn̄g-chiah bô hâ-chhû kang ê mî-iûⁿ,
<sup>2</sup> koh bô-kàⁿ-piáⁿ, kap kiáu-iû ê bô-kàⁿ-piáⁿ, kap boah-iû bô-kàⁿ ê po̍h-piáⁿ, lóng tio̍h ēng hó ê mī-hún chòe-ê.
<sup>3</sup> Chiah-ê piáⁿ tio̍h hē tī chi̍t kha kheng, tóe tī kheng-ni̍h tòa-lâi, koh khan hit chiah kang ê gû kap nn̄g chiah kang ê mî-iûⁿ lâi.
<sup>4</sup> Tio̍h hō͘ A-lûn kap i hiah-ê kiáⁿ kàu hōe-bō͘ ê mn̂g-kháu ēng chúi sóe in.
<sup>5</sup> Tio̍h the̍h hiah-ê i-ho̍k lâi, chiong lāi-saⁿ kap í-hut-tek lāi-bīn ê gōa-phàu, kap í-hut-tek, liân pó͘-kòa, kā A-lûn chhēng;  iā ēng kî-khá ê kang só͘ chit í-hut-tek ê tòa kā i hâ;
<sup>6</sup> ēng bō tì tī i ê thâu-khak, chiong sèng ê bián-liû tha̍h tī bō ê téng-bīn.
<sup>7</sup> Tio̍h ēng boah ê iû tò tī i ê thâu-khak lâi boah i.
<sup>8</sup> Tio̍h hō͘ i ê kiáⁿ lâi, kā in chhēng lāi-saⁿ.
<sup>9</sup> Koh ēng tòa hâ A-lûn kap i hiah-ê kiáⁿ, kā in pau thâu-khak ê kun;  in chiàu éng-oán ê lē tit-tio̍h chè-si ê chit;  koh tio̍h kā A-lûn kap i hiah-ê kiáⁿ kiâⁿ siat-li̍p ê lé.
<sup>10</sup> Lí tio̍h khan hit chiah kang ê gû kàu hōe-bō͘-chêng;  A-lûn kap i hiah-ê kiáⁿ tio̍h hōaⁿ-chhiú tī gû ê thâu-khak-téng.
<sup>11</sup> Lí tio̍h tī Iâ-hô-hoa ê bīn-chêng, tī hōe-bō͘ ê mn̂g-kháu, thâi hit chiah gû;
<sup>12</sup> chhú i ê huih tām-po̍h, ēng chńg-thâu-á boah tī tôaⁿ ê sì-kak;  chiong huih lóng piàⁿ tī tôaⁿ-kha-ni̍h.
<sup>13</sup> Tio̍h chiong it-chhè ngó͘-chōng ê iû, kap koaⁿ-téng ê bāng-se, kap nn̄g lia̍p io-chí, í-ki̍p io-chí ê iû, lóng sio tī tôaⁿ-téng.
<sup>14</sup> To̍k-to̍k gû ê bah, kap i ê phê, i ê pùn, lóng tio̍h ēng hé sio tī iâⁿ-gōa;  sī chòe sio̍k-chōe-chè.
<sup>15</sup> Lí tio̍h khan chi̍t chiah kang ê mî-iûⁿ lâi;  A-lûn kap i hiah-ê kiáⁿ tio̍h hōaⁿ-chhiú tī hit chiah iûⁿ ê thâu-khak-téng.
<sup>16</sup> Tio̍h thâi hit chiah iûⁿ, chiong i ê huih hiù tī tôaⁿ ê sì-ûi.
<sup>17</sup> Tio̍h chiong iûⁿ chhiat chi̍t-tè chi̍t-tè, sóe ngó͘-chōng kap thúi, lok tī chhiat kui tè ê bah kap thâu ê téng-bīn.
<sup>18</sup> Tio̍h chiong kui chiah iûⁿ sio tī tôaⁿ-téng, sī hiàn hō͘ Iâ-hô-hoa ê sio-chè;  sī phang-phang-ê, ēng hé sio hō͘ Iâ-hô-hoa ê chè.
<sup>19</sup> Lí tio̍h chiong tē-jī chiah kang ê mî-iûⁿ khan-lâi;  A-lûn kap i hiah-ê kiáⁿ tio̍h hōaⁿ-chhiú tī iûⁿ ê thâu-khak-téng.
<sup>20</sup> Lí tio̍h thâi hit chiah iûⁿ, chhú i ê huih tām-po̍h, boah tī A-lûn chiàⁿ-pêng ê hī-á-sûi, kap i chiah-ê kiáⁿ, chiàⁿ-pêng ê hī-á-sûi, koh boah tī in chiàⁿ-chhiú ê tōa-pō͘-bú, kap chiàⁿ-kha ê tōa-pō͘-bú;  koh chiong huih hiù tī tôaⁿ ê sì-ûi.
<sup>21</sup> Lí tio̍h chhú tôaⁿ-téng ê huih tām-po̍h kap boah ê iû, hiù tī A-lûn kap i ê saⁿ, koh hiù tī i ê kiáⁿ kap i ê kiáⁿ ê saⁿ;  i kap i ê saⁿ, i ê kiáⁿ kap i ê kiáⁿ ê saⁿ, lóng hun-piat chòe sèng.
<sup>22</sup> Koh tio̍h chhú hit chiah iûⁿ ê iû, kap i ê pûi ê bé, kap khàm ngó͘-chōng ê iû, kap koaⁿ-téng ê bāng-se, nn̄g lia̍p io-chí, í-ki̍p io-chí ê iû,  kap chiàⁿ-pêng ê thúi (che sī chiâⁿ siat-li̍p ê lé ê iûⁿ);
<sup>23</sup> koh tùi hit-khia hē tī Iâ-hô-hoa ê bīn-chêng tóe bô-kàⁿ-piáⁿ ê kheng-á-lāi, the̍h chi̍t tè piáⁿ, chi̍t tè kiáu-iû ê piáⁿ, chi̍t-tè po̍h-piáⁿ;
<sup>24</sup> lóng hē tī A-lûn ê chhiú kap i ê kiáⁿ ê chhiú, iô tī Iâ-hô-hoa ê bīn-chêng, chòe iô-chè.
<sup>25</sup> Lí tio̍h tùi in ê chhiú chih-lâi, sio tī tôaⁿ-téng sio-chè ê téng-bīn, chòe phang-phang tī Iâ-hô-hoa ê bīn-chêng;  sī ēng hé sio hō͘ Iâ-hô-hoa ê chè.
<sup>26</sup> A-lûn siū siat-li̍p ê lé só͘ hiàn kang ê iûⁿ, lí tio̍h chhú i ê heng, iô tī Iâ-hô-hoa ê bīn-chêng, chòe iô-chè;  che sī lí ê hūn-gia̍h.
<sup>27</sup> Kiâⁿ siat-li̍p ê lé só͘ hiàn kang ê iûⁿ, hit-ê iô-chè ê heng kap kú-chè ê thúi, chiū-sī só͘ iô-ê, só͘ kú-khí-ê, lí tio̍h hun-piat i chòe-sèng, chiū-sī sio̍k tī A-lûn kap i hiah-ê kiáⁿ-ê.
<sup>28</sup> Che tio̍h chòe A-lûn kap i ê kiáⁿ-sun tùi Í-sek-lia̍t lâng só͘ tit-tio̍h éng-oán ê hūn-gia̍h;  in-ūi sī kú-chè;  tio̍h tùi Í-sek-lia̍t lâng pêng-an-chè ê tiong-kan chòe kú-chè;  chiū-sī in hiàn hō͘ Iâ-hô-hoa ê kú-chè.
<sup>29</sup> A-lûn ê sèng-saⁿ tio̍h lâu hō͘ i āu-tāi ê kiáⁿ-sun, thang chhēng i lâi siū boah-iû, iā chhēng i lâi siū siat-li̍p.
<sup>30</sup> I ê kiáⁿ, hit-ê sòa-chiap i tng chè-si ê, ta̍k-pái ji̍p hōe-bō͘, tī sèng-só͘ ho̍k-sāi ê sî, tio̍h chhēng chhit-ji̍t kú.
<sup>31</sup> Kiâⁿ siat-li̍p ê lé só͘ hiàn kang ê iûⁿ ê bah, lí tio̍h tī sèng ê só͘-chāi chú i.
<sup>32</sup> A-lûn kap i ê kiáⁿ tio̍h tī hōe-bō͘ ê mn̂g-kháu chia̍h chit chiah iûⁿ ê bah kap kheng-á-lāi ê piáⁿ.
<sup>33</sup> In tio̍h chia̍h só͘ ēng lâi sio̍k-chōe ê mi̍h, hō͘ in tam-tng chit, iā hun-piat in chòe-sèng;  to̍k-to̍k gōa-lâng m̄-thang chia̍h, in-ūi che sī sèng-mi̍h.
<sup>34</sup> Hit-ê kiâⁿ siat-li̍p ê lé só͘ hiàn ê bah á-sī piáⁿ, nā ū lâu kàu keh chá-khí-ê, lí tio̍h chiong só͘ lâu-ê ēng hé sio i;  m̄-thang chia̍h i, in-ūi sī sèng ê mi̍h.
<sup>35</sup> Lí tio̍h chiàu Góa it-chhè só͘ hoan-hù-ê kiâⁿ tī A-lûn kap i ê kiáⁿ;  kiâⁿ siat-li̍p ê lé tio̍h chhit-ji̍t kú.
<sup>36</sup> Ta̍k-ji̍t tio̍h hiàn kang ê gû chi̍t-chiah chòe sio̍k-chōe-chè;  lí ūi tôaⁿ sio̍k-chōe ê sî chiū hō͘ i chheng-khì;  iā tio̍h kā i boah-iû, hun-piat i chòe-sèng.
<sup>37</sup> Lí tio̍h ūi tôaⁿ sio̍k-chōe chhit-ji̍t kú, hō͘ i chiâⁿ-sèng;  tôaⁿ chiū chiâⁿ chòe chì-sèng;  kìⁿ-nā bong-tio̍h i-ê lóng hun-piat chòe-sèng.
<sup>38</sup> Lí só͘ tio̍h hiàn tī tôaⁿ-ni̍h-ê sī chiah-ê;  chiū-sī bē móa-nî ê iûⁿ-á nn̄g-chiah, ta̍k-ji̍t tio̍h hiàn;
<sup>39</sup> chá-khí-sî tio̍h hiàn chi̍t-chiah;  hông-hun ê sî tio̍h hiàn hit-chiah.
<sup>40</sup> Lí tio̍h ēng iù ê mī-hún chi̍t i-hoat cha̍p-hūn ê chi̍t, ēng khoeh-hó ê iû chi̍t-him sì-hūn ê chi̍t tiau-hô-ê, kap chi̍t chiah iûⁿ-á saⁿ-tâng hiàn;  koh ēng chiú chi̍t-him sì-hūn ê chi̍t chòe koàn-tiān.
<sup>41</sup> Iáu hit chiah-ê iûⁿ-á tio̍h tī hông-hun ê sî lâi hiàn, tio̍h chiàu chá-khí-sî ê sò͘-chè kap koàn-tiān ê lé liāu-lí i, chòe phang-phang, ēng hé sio lâi hiàn hō͘ Iâ-hô-hoa ê chè.
<sup>42</sup> Che beh tī Iâ-hô-hoa ê bīn-chêng, tī hōe-bō͘ ê mn̂g-kháu, chòe lín ta̍k sè-tāi siông-siông hiàn ê sio-chè;  Góa beh tī-hia kap lín siong-hōe, kap lí kóng-ōe.
<sup>43</sup> Góa beh tī-hia kap Í-sek-lia̍t lâng siong-hōe, hōe-bō͘ chiū beh in-ūi Góa ê êng-kng chiâⁿ-chòe sèng.
<sup>44</sup> Góa beh hō͘ hōe-bō͘ kap tôaⁿ chòe-sèng;  iā beh hō͘ A-lûn kap i hiah-ê kiáⁿ chòe-sèng, chòe chè-si lâi ho̍k-sāi Góa.
<sup>45</sup> Góa beh tiàm tī Í-sek-lia̍t lâng ê tiong-kan, chòe in ê Siōng-tè.
<sup>46</sup> In beh chai Góa sī Iâ-hô-hoa in ê Siōng-tè, sī chhōa in chhut Ai-ki̍p tōe;  thang hō͘ Góa tiàm tī in tiong-kan;  Góa sī Iâ-hô-hoa in ê Siōng-tè.

</p></div></div><div class="p_outer"><div class="p_left"> <div class="chap">=== 出埃及記 · 第 30 章 ===</div><p>
<sup>1</sup> 你tio̍h做一座壇，thang燒香；用chō-kiap柴做伊；
<sup>2</sup> 長一肘，闊一肘，款式四方ê；高兩肘；伊hiah-ê角tio̍h kap壇連做一塊。
<sup>3</sup> 壇kap伊ê頂面，kap伊ê四圍，kap伊hiah-ê角，lóng用好金包伊；也tio̍h tī伊ê四圍齒金線。
<sup>4</sup> 你tio̍h做兩個金環安tī齒線ê下面，tio̍h做tī壇ê雙pêng，兩支橫桿ê頂面，chiah-ê環tio̍h做穿kǹg ê路用，thang扛壇。
<sup>5</sup> Tio̍h用chō-kiap柴做kǹg，用金包in。
<sup>6</sup> 你tio̍h用壇hē tī óa近法櫃ê帳籬前，tī法櫃頂施恩所ê頭前，就是我beh kap你相會ê所在。
<sup>7</sup> 亞倫tī壇頂tio̍h燒芳料所做ê香；ta̍k早起伊整頓燈ê時tio̍h燒伊。
<sup>8</sup> 到黃昏亞倫點燈ê時，也tio̍h燒伊；是做lín ta̍k世代常常燒ê香tī耶和華ê面前。
<sup>9</sup> Tī chit-ê壇頂m̄-thang獻別號ê香；也m̄-thang獻燒祭kap素祭；也m̄-thang灌奠tī伊ê頂面。
<sup>10</sup> 亞倫tio̍h一年一pái tī壇頂ê角贖罪；伊一年一pái tio̍h用贖罪祭ê血tī壇頂贖罪；ta̍k世代tio̍h án-ni；chit-ê壇tī耶和華ê面前做至聖。
<sup>11</sup> 耶和華吩咐摩西講：
<sup>12</sup> 你算以色列人ê人額，照in中間所上算ê，你算in ê時，in ta̍k人tio̍h為tio̍h家己ê性命用贖回ê價錢獻hō͘耶和華；免得你算in ê時，tī in中間有災禍。
<sup>13</sup> 見若過去，歸tī hiah-ê上算ê，ta̍k人tio̍h照聖所ê phêng the̍h出半sià-khek-le̍k ê銀；chit半sià-khek-le̍k是獻hō͘耶和華ê；一sià-khek-le̍k是二十個kùi-la̍h。
<sup>14</sup> 見若過去歸tī hiah-ê上算ê，tùi二十歲以上ê，tio̍h將chit-ê獻hō͘耶和華。
<sup>15</sup> 為tio̍h贖回lín ê性命將chit-ê獻hō͘耶和華ê時，好額人m̄-thang出khah-chōe，sòng-hiong人也m̄-thang出khah少；ta̍k人準準出半sià-khek-le̍k。
<sup>16</sup> 你tio̍h tùi以色列人收chit-ê贖回ê銀，做會幕ê路用；thang tī耶和華ê面前，為以色列人做記念，來贖回lín ê性命。
<sup>17</sup> 耶和華吩咐摩西講：
<sup>18</sup> 你tio̍h用銅做洗盪ê盆，伊ê座也tio̍h用銅做，thang用伊洗盪；tio̍h hē伊tī會幕kap壇ê中間；內面tio̍h貯水。
<sup>19</sup> 亞倫kap伊ê kiáⁿ beh tī-hia洗in ê手，in ê腳。
<sup>20</sup> In入會幕，á是就近壇前服事，用火燒祭服事耶和華ê時，tio̍h用水洗，免得死無。
<sup>21</sup> In tio̍h án-ni洗手洗腳，免得死無；這是做in定tio̍h ê例，就是做伊kap伊ê後裔ta̍k世代永遠ê例。
<sup>22</sup> 耶和華koh吩咐摩西講：
<sup>23</sup> 你tio̍h取上品ê香料，就是專ê沒藥，五百sià-khek-le̍k，芳ê肉桂一半，就是兩百五十，芳ê菖蒲(chhiong-pô͘)兩百五十，
<sup>24</sup> 沉香五百，lóng照聖所ê秤(phêng)，kap橄欖油一him。
<sup>25</sup> 你tio̍h用伊做thang抹ê聖油，就是照做芳味ê法調和伊；是beh做thang抹ê聖油。
<sup>26</sup> Tio̍h用chit-ê油抹會幕kap法櫃，
<sup>27</sup> 桌kap桌頂一切ê器具，燈台kap燈台ê器具，以及香壇，
<sup>28</sup> 燒祭ê壇kap伊一切ê器具，洗盪 ê盆kap伊ê 座。
<sup>29</sup> 你tio̍h hō͘ in做聖，hō͘ in成做至聖；見若摸tio̍h伊ê lóng分別做聖。
<sup>30</sup> 你tio̍h用油抹亞倫kap伊hiah-ê kiáⁿ，hō͘ in做聖，thang做祭司來服事我。
<sup>31</sup> 你tio̍h kā以色列人講：chit-ê油 beh做我ê聖油，做抹ê路用，到lín ta̍k世代。
<sup>32</sup> M̄-thang tò tī人ê身軀，也m̄-thang照chit-ê調和ê法做kap一個相親像ê；chit-ê油是聖，lín也tio̍h掠伊做聖。
<sup>33</sup> 見若調和kap chit-ê相親像，á是用伊抹tī外人ê身軀ê，beh tùi伊ê百姓ê中間受剪除。
<sup>34</sup> 耶和華對摩西講：你tio̍h取芳ê香料，就是ná-ta̍t、tí-hê-le̍k、hek-pī-ná；chiah-ê芳芳ê香料，kap清ê乳香，ta̍k樣秤(chhìn)平重；
<sup>35</sup> 你tio̍h用chiah-ê做香，照做芳味ê法來做芳料，用鹽調和，hō͘伊清氣koh聖；
<sup>36</sup> chit-ê香你tio̍h the̍h淡薄，舂hō͘伊真幼，hē tī會幕內法櫃前；我beh tī-hia kap你相會；lín tio̍h掠伊做至聖。
<sup>37</sup> Lín所做ê香m̄-thang照chit-ê調和ê法，為tio̍h家己來做；lín tio̍h掠伊做聖，歸tī耶和華。
<sup>38</sup> 見若做親像chit款ê香，ài beh phīⁿ芳ê，beh tùi伊ê百姓中受剪除。

</p></div><div class="p_right"><div class="chap">=== 出埃及記 · 第 30 章 ===</div><p>
<sup>1</sup> Lí tio̍h chòe chi̍t chō tôaⁿ, thang sio hiuⁿ;  ēng chō-kiap-chhâ chòe i;
<sup>2</sup> tn̂g chi̍t tiú, khoah chi̍t tiú, khoán-sit sù-hong-ê;  koâiⁿ nn̄g tiú; i hiah-ê kak tio̍h kap tôaⁿ liân chòe chi̍t-tè.
<sup>3</sup> Tôaⁿ kap i ê téng-bīn, kap i ê sì-ûi, kap i hiah-ê kak, lóng ēng hó-kim pau-i;  iā tio̍h tī i ê sì-ûi khí kim-sòaⁿ.
<sup>4</sup> Lí tio̍h chòe nn̄g ê kim-khoân an tī khí-sòaⁿ ê ē-bīn, tio̍h chòe tī tôaⁿ ê siang-pêng, nn̄g ki hoâiⁿ-koaiⁿ ê téng-bīn, chiah-ê khoân tio̍h chòe chhng-kǹg ê lō͘-ēng, thang kng tôaⁿ.
<sup>5</sup> Tio̍h ēng chō-kiap-chhâ chòe kǹg, ēng kim pau in.
<sup>6</sup> Lí tio̍h ēng tôaⁿ hē tī óa-kūn hoat-kūi ê tiùⁿ-lî-chêng, tī hoat-kūi téng si-un-só͘ ê thâu-chêng, chiū-sī Góa beh kap lí siong-hōe ê só͘-chāi.
<sup>7</sup> A-lûn tī tôaⁿ-téng tio̍h sio phang-liāu só͘ chòe ê hiuⁿ;  ta̍k chá-khí i chéng-tùn teng ê sî tio̍h sio i.
<sup>8</sup> Kàu hông-hun A-lûn tiám-teng ê sî, iā tio̍h sio i;  sī chòe lín ta̍k sè-tāi siông-siông sio ê hiuⁿ tī Iâ-hô-hoa ê bīn-chêng.
<sup>9</sup> Tī chit-ê tôaⁿ-téng m̄-thang hiàn pa̍t-hō ê hiuⁿ;  iā m̄-thang hiàn sio-chè kap sò͘-chè;  iā m̄-thang koàn-tiān tī i ê téng-bīn.
<sup>10</sup> A-lûn tio̍h chi̍t-nî chi̍t-pái tī tôaⁿ-téng ê kak sio̍k-chōe;  i chi̍t-nî chi̍t-pái tio̍h ēng sio̍k-chōe-chè ê huih tī tôaⁿ-téng sio̍k-chōe;  ta̍k sè-tāi tio̍h án-ni;  chit-ê tôaⁿ tī Iâ-hô-hoa ê bīn-chêng chòe chì-sèng.
<sup>11</sup> Iâ-hô-hoa hoan-hù Mô͘-se kóng,
<sup>12</sup> Lí sǹg Í-sek-lia̍t lâng ê lâng-gia̍h, chiàu in tiong-kan só͘ chiūⁿ-sǹg-ê, lí sǹg in ê sî, in ta̍k-lâng tio̍h ūi-tio̍h ka-kī ê sìⁿ-miā ēng sio̍k-hôe ê kè-chîⁿ hiàn hō͘ Iâ-hô-hoa;  bián-tit lí sǹg in ê sî, tī in tiong-kan ū chai-ē.
<sup>13</sup> Kìⁿ-nā kè-khì, kui tī hiah-ê chiūⁿ-sǹg-ê, ta̍k-lâng tio̍h chiàu sèng-só͘ ê phêng the̍h-chhut pòaⁿ sià-khek-le̍k ê gûn;  chit pòaⁿ sià-khek-le̍k sī hiàn hō͘ Iâ-hô-hoa ê;  chi̍t sià-khek-le̍k sī jī-cha̍p ê kùi-la̍h.
<sup>14</sup> Kìⁿ-nā kè-khì kui tī hiah-ê chiūⁿ-sǹg-ê, tùi jī-cha̍p hè í-chiūⁿ ê, tio̍h chiong chit-ê hiàn hō͘ Iâ-hô-hoa.
<sup>15</sup> Ūi-tio̍h sio̍k-hôe lín ê sìⁿ-miā chiong chit-ê hiàn hō͘ Iâ-hô-hoa ê sî, hó-gia̍h lâng m̄-thang chhut khah-chōe, sòng-hiong lâng iā m̄-thang chhut khah-chió;  ta̍k-lâng chún-chún chhut pòaⁿ sià-khek-le̍k.
<sup>16</sup> Lí tio̍h tùi Í-sek-lia̍t lâng siu chit-ê sio̍k-hôe ê gûn, chòe hōe-bō͘ ê lō͘-ēng;  thang tī Iâ-hô-hoa ê bīn-chêng, ūi Í-sek-lia̍t lâng chòe kì-liām, lâi sio̍k-hôe lín ê sìⁿ-miā.
<sup>17</sup> Iâ-hô-hoa hoan-hù Mô͘-se kóng,
<sup>18</sup> Lí tio̍h ēng tâng chòe sóe-tn̄g ê phûn, i ê chō iā tio̍h ēng tâng chòe, thang ēng i sóe-tn̄g;  tio̍h hē i tī hōe-bō͘ kap tôaⁿ ê tiong-kan;  lāi-bīn tio̍h tóe chúi.
<sup>19</sup> A-lûn kap i ê kiáⁿ beh tī-hia sóe in ê chhiú, in ê kha.
<sup>20</sup> In ji̍p hōe-bō͘, á-sī chiū-kūn tôaⁿ-chêng ho̍k-sāi, ēng hé sio-chè ho̍k-sāi Iâ-hô-hoa ê sî, tio̍h ēng chúi sóe, bián-tit sí-bô.
<sup>21</sup> In tio̍h án-ni sóe-chhiú sóe-kha, bián-tit sí-bô;  che sī chòe in tiāⁿ-tio̍h ê lē, chiū-sī chòe i kap i ê hō͘-è ta̍k sè-tāi éng-oán ê lē.
<sup>22</sup> Iâ-hô-hoa koh hoan-hù Mô͘-se kóng,
<sup>23</sup> Lí tio̍h chhú siōng-phín ê hiuⁿ-liāu, chiū-sī choan ê bu̍t-io̍h, gō͘-pah sià-khek-le̍k, phang ê jio̍k-kùi chi̍t-pòaⁿ, chiū-sī nn̄g-pah gō͘-cha̍p, phang ê chhiong-pô͘ nn̄g-pah gō͘-cha̍p,
<sup>24</sup> tîm-hiuⁿ gō͘-pah, lóng chiàu sèng-só͘ ê phêng, kap kaⁿ-ná-iû chi̍t-him.
<sup>25</sup> Lí tio̍h ēng i chòe thang boah ê sèng-iû, chiū-sī chiàu chòe phang-bī ê hoat tiau-hô i;  sī beh chòe thang boah ê sèng-iû.
<sup>26</sup> Tio̍h ēng chit-ê iû boah hōe-bō͘ kap hoat-kūi,
<sup>27</sup> toh kap toh-téng it-chhè ê khì-kū, teng-tâi kap teng-tâi ê khì-kū, í-ki̍p hiuⁿ-tôaⁿ,
<sup>28</sup> sio-chè ê tôaⁿ kap i it-chhè ê khì-kū, sóe-tn̄g ê phûn kap i ê chō.
<sup>29</sup> Lí tio̍h hō͘ in chòe-sèng, hō͘ in chiâⁿ-chòe chì-sèng;  kìⁿ-nā bong-tio̍h i-ê lóng hun-piat chòe-sèng.
<sup>30</sup> Lí tio̍h ēng iû boah A-lûn kap i hiah-ê kiáⁿ, hō͘ in chòe-sèng, thang chòe chè-si lâi ho̍k-sāi Góa.
<sup>31</sup> Lí tio̍h kā Í-sek-lia̍t lâng kóng, Chit-ê iû beh chòe Góa ê sèng-iû, chòe boah ê lō͘-ēng, kàu lín ta̍k sè-tāi.
<sup>32</sup> M̄-thang tò tī lâng ê seng-khu, iā m̄-thang chiàu chit-ê tiau-hô ê hoat chòe kap chi̍t-ê saⁿ chhin-chhiūⁿ ê;  chit-ê iû sī sèng, lín iā tio̍h lia̍h i chòe-sèng.
<sup>33</sup> Kìⁿ-nā tiau-hô kap chit-ê saⁿ chhin-chhiūⁿ, á-sī ēng i boah tī gōa-lâng ê seng-khu ê, beh tùi i ê peh-sìⁿ ê tiong-kan siū chián-tû.
<sup>34</sup> Iâ-hô-hoa tùi Mô͘-se kóng, Lí tio̍h chhú phang ê hiuⁿ-liāu, chiū-sī ná-ta̍t, tí-hê-le̍k, hek-pī-ná;  chiah-ê phang-phang ê hiuⁿ-liāu, kap chheng ê jú-hiuⁿ, ta̍k-iūⁿ chhìn pîⁿ-tāng;
<sup>35</sup> lí tio̍h ēng chiah-ê chòe hiuⁿ, chiàu chòe phang-bī ê hoat lâi chòe phang-liāu, ēng iâm tiau-hô, hō͘ i chheng-khì koh sèng;
<sup>36</sup> chit-ê hiuⁿ lí tio̍h the̍h tām-po̍h, cheng hō͘ i chin iù, hē tī hōe-bō͘-lāi hoat-kūi chêng;  Góa beh tī-hia kap lí siong-hōe;  lín tio̍h lia̍h i chòe chì-sèng.
<sup>37</sup> Lín só͘ chòe ê hiuⁿ m̄-thang chiàu chit-ê tiau-hô ê hoat, ūi-tio̍h ka-kī lâi chòe;  lín tio̍h lia̍h i chòe-sèng, kui tī Iâ-hô-hoa.
<sup>38</sup> Kìⁿ-nā chòe chhin-chhiūⁿ chit-khoán ê hiuⁿ, ài beh phīⁿ-phang ê, beh tùi i ê peh-sìⁿ-tiong siū chián-tû.

</p></div></div><div class="p_outer"><div class="p_left"> <div class="chap">=== 出埃及記 · 第 31 章 ===</div><p>
<sup>1</sup> 耶和華對摩西講：
<sup>2</sup> 看ah，猶大支派，Hō͘-jíⁿ ê孫，O͘-lī ê kiáⁿ、Pí-sat-lia̍t，我已經指名來召伊；
<sup>3</sup> 我用上帝ê神充滿伊，hō͘伊有智慧，有聰明，有知識，能做ta̍k樣ê工；
<sup>4</sup> 能想出奇巧ê工，來做金、銀、銅，hiah-ê物；
<sup>5</sup> 也能刻寶石來入伊；也能刻柴，能做ta̍k樣奇巧ê工。
<sup>6</sup> 我也派Tàn ê支派，A-hi-sat-boat ê kiáⁿ，A-hô-lī-a-pek，kap伊相kap做；見若心內有智慧ê，我koh賞賜智慧tī in ê心，hō͘ in能做我一切所吩咐你ê；
<sup>7</sup> 就是會幕、法櫃，kap hit頂面ê施恩所，以及布棚一切ê器具，
<sup>8</sup> 桌kap桌頂ê器具，好金ê燈台kap伊一切ê器具，
<sup>9</sup> 以及香壇，燒祭ê壇kap伊一切ê器具，以及洗盪 ê盆kap伊ê座；
<sup>10</sup> 精工ê衣服，祭司亞倫ê聖衫kap伊ê kiáⁿ ê衫，hō͘ in做祭司來服事；
<sup>11</sup> thang抹ê油，以及聖所所用芳料ê香；照我一切所命令你ê，in tio̍h做。
<sup>12</sup> 耶和華吩咐摩西講：
<sup>13</sup> 你tio̍h吩咐以色列人講：Lín的確tio̍h守我hiah-ê安歇日；因為這是我kap lín ê中間ê證據，到tī lín ta̍k世代，hō͘ lín知我就是耶和華，hō͘ lín成聖ê。
<sup>14</sup> 所以lín tio̍h守安歇日，因為是lín ê聖日，見若犯tio̍h chit日ê，tio̍h hō͘伊死；凡若tī chit日做工ê，tio̍h tùi伊ê百姓中受剪除。
<sup>15</sup> 六日tio̍h做工，獨獨第七日是安歇ê大日，是耶和華ê聖日；凡若tī安歇日做工ê，的確tio̍h hō͘伊死。
<sup>16</sup> 所以以色列人tio̍h守安歇日，代代謹慎chit-ê安歇日，做永遠ê約。
<sup>17</sup> 這是我kap以色列人中間永遠ê證據；因為六日內耶和華創造天地，第七日就歇睏來清閒。
<sup>18</sup> 耶和華tī西奈山kap摩西講話明白，就將兩塊約碑hō͘伊，是上帝用指頭á寫ê石碑。

</p></div><div class="p_right"><div class="chap">=== 出埃及記 · 第 31 章 ===</div><p>
<sup>1</sup> Iâ-hô-hoa tùi Mô͘-se kóng,
<sup>2</sup> Khòaⁿ ah, Iû-tāi chi-phài, Hō͘-jíⁿ ê sun, O͘-lī ê kiáⁿ, Pí-sat-lia̍t, Góa í-keng chí-miâ lâi tiàu i;
<sup>3</sup> Góa ēng Siōng-tè ê sîn chhiong-móa i, hō͘ i ū tì-hūi, ū chhang-miâ, ū chai-bat, ōe chòe ta̍k-iūⁿ ê kang;
<sup>4</sup> ōe siūⁿ-chhut kî-khiáu ê kang, lâi chòe kim, gûn, tâng, hiah-ê mi̍h;
<sup>5</sup> iā ōe khek pó-chio̍h lâi ji̍p i;  iā ōe khek chhâ, ōe chòe ta̍k-iūⁿ kî-khiáu ê kang.
<sup>6</sup> Góa iā phài Tàn ê chi-phài, A-hi-sat-boat ê kiáⁿ, A-hô-lī-a-pek, kap i saⁿ-kap chòe;  kìⁿ-nā sim-lāi ū tì-hūi ê, Góa koh siúⁿ-sù tì-hūi tī in ê sim, hō͘ in ōe chòe Góa it-chhè só͘ hoan-hù lí ê;
<sup>7</sup> chiū-sī hōe-bō͘, hoat-kūi, kaphit téng-bīn ê si-un-só͘, í-ki̍p pò͘-pîⁿ it-chhè ê khì-kū,
<sup>8</sup> toh kap toh-téng ê khì-kū, hó-kim ê teng-tâi kap i it-chhè ê khì-kū,
<sup>9</sup> í-ki̍p hiuⁿ-tôaⁿ, sio-chè ê tôaⁿ kap i it-chhè ê khì-kū, í-ki̍p sóe-tn̄g ê phûn kap i ê chō;
<sup>10</sup> cheng-kong ê i-ho̍k, chè-si A-lûn ê sèng-saⁿ kap i ê kiáⁿ ê saⁿ, hō͘ in chòe chè-si lâi ho̍k-sāi;
<sup>11</sup> thang boah ê iû, í-ki̍p sèng-só͘ só͘ ēng phang-liāu ê hiuⁿ;  chiàu Góa it-chhè só͘ bēng-lēng lí ê, in tio̍h chòe.
<sup>12</sup> Iâ-hô-hoa hoan-hù Mô͘-se kóng,
<sup>13</sup> Lí tio̍h hoan-hù Í-sek-lia̍t lâng kóng, Lín tek-khak tio̍h siú Góa hiah-ê an-hioh-ji̍t;  in-ūi che sī Góa kap lín ê tiong-kan ê chèng-kù, kàu tī lín ta̍k sè-tāi, hō͘ lín chai Góa chiū-sī Iâ-hô-hoa, hō͘ lín chiâⁿ-sèng ê.
<sup>14</sup> Só͘-í lín tio̍h siú an-hioh-ji̍t, in-ūi sī lín ê sèng-ji̍t, kìⁿ-nā hoān-tio̍h chit-ji̍t-ê, tio̍h hō͘ i sí;  hoān-nā tī chit-ji̍t chòe kang-ê, tio̍h tùi i ê peh-sìⁿ-tiong siū chián-tû.
<sup>15</sup> La̍k-ji̍t tio̍h chòe-kang, to̍k-to̍k tē-chhit ji̍t sī an-hioh ê tōa-ji̍t, sī Iâ-hô-hoa ê sèng-ji̍t;  hoān-nā tī an-hioh-ji̍t chòe-kang-ê, tek-khak tio̍h hō͘ i sí.
<sup>16</sup> Só͘-í Í-sek-lia̍t lâng tio̍h siú an-hioh-ji̍t, tāi-tāi kín-sīn chit-ê an-hioh-ji̍t, chòe éng-oán ê iok.
<sup>17</sup> Che sī Góa kap Í-sek-lia̍t lâng tiong-kan éng-oán ê chèng-kù;  in-ūi la̍k-ji̍t-lāi Iâ-hô-hoa chhòng-chō thiⁿ tōe, tē-chhit ji̍t chiū hioh-khùn lâi chheng-êng.
<sup>18</sup> Iâ-hô-hoa tī Se-nái soaⁿ kap Mô͘-se kóng-ōe bêng-pe̍k, chiū chiong nn̄g tè iok-pi hō͘-i, sī Siōng-tè ēng chńg-thâu-á siá ê chio̍h-pi.

</p></div></div><div class="p_outer"><div class="p_left"> <div class="chap">=== 出埃及記 · 第 32 章 ===</div><p>
<sup>1</sup> 百姓看見摩西延chhiân無落山，百姓就聚集到亞倫hia，對伊講，起來，kā阮妝上帝，thang行tī阮ê頭前；因為hit-ê摩西，就是chhōa阮tùi埃及地出來，hit-ê人，阮m̄知伊tú-tio̍h甚麼。
<sup>2</sup> 亞倫對in講：Lín ê bó͘，lín ê kiáⁿ，cha-bó͘-kiáⁿ，耳á所掛ê金環，pak伊，the̍h來hō͘我。
<sup>3</sup> 百姓就lóng pak in耳á裡ê金環，the̍h來hō͘亞倫。
<sup>4</sup> 亞倫tùi in ê手接來，鑄一隻牛á，用chhiàm刀á雕刻伊；in就講：以色列ah，這是你ê上帝，chhōa你出埃及地ê。
<sup>5</sup> 亞倫看了，就tī牛á ê面前起壇；亞倫koh宣布講：明á日tio̍h守節服事耶和華。
<sup>6</sup> 隔日清早，in起來，獻燒祭kap平安祭；百姓就坐teh lim食，起來kún笑。
<sup>7</sup> 耶和華對摩西講：去ah，你落去；因為你ê百姓，就是tùi埃及地chhōa出來ê，已經敗壞家己。
<sup>8</sup> In緊緊離開我所吩咐in ê路，為家己鑄成一隻牛á，跪拜伊，獻祭伊，講：以色列ah，這就是chhōa你出埃及地ê上帝。
<sup>9</sup> 耶和華對摩西講：我看chit-ê百姓，看ah，是頷頸硬ê百姓。
<sup>10</sup> 你taⁿ chhut-chāi我，我beh大受氣in，滅無in；用你成做大國。
<sup>11</sup> 摩西就對伊ê上帝耶和華求情講：耶和華ah，你啥事大受氣你ê百姓ah，是你用大氣力大權能ê手，tùi埃及地chhōa出來ê？
<sup>12</sup> 啥事hō͘埃及人有話講：伊chhōa in出去，是beh害in，害死in tī山中，tùi地上除滅in？求你回心轉(tńg)意，soah你ê大受氣，無降災禍hō͘你ê百姓。
<sup>13</sup> 記念你ê奴僕亞伯拉罕、以撒、以色列，你bat kí家己對in chiù-chōa講：我beh hō͘ lín ê後裔親像天頂ê星hiah-chōe；koh我所講chit-ê全地，我beh賞賜lín ê後裔，beh做in永遠ê業。
<sup>14</sup> Tùi án-ni，耶和華退悔，無降落伊前所講ê災禍，hō͘伊ê百姓。
<sup>15</sup> 摩西oa̍t-tńg身落山，手the̍h兩塊約碑，chiah-ê碑兩面lóng有寫；chit面hit面lóng有寫字。
<sup>16</sup> 碑是上帝做ê，字是上帝寫ê，刻tī碑裡。
<sup>17</sup> 約書亞一下聽見百姓喊譁(hán-hōa)ê聲，就對摩西講：Tī營中有交戰ê聲。
<sup>18</sup> 伊講：我所聽見m̄是thâi贏得勝ê聲，也m̄是thâi輸喉叫ê聲，就是唱歌ê聲。
<sup>19</sup> 行近營盤，看見牛á，koh看見人teh跳舞，摩西就大受氣，tùi伊ê手hiat兩塊石碑，折tī山腳。
<sup>20</sup> Koh將in所鑄ê牛á，用火燒，研做粉，掖tī水面，hō͘以色列人lim伊。
<sup>21</sup> 摩西對亞倫講：chit-ê百姓對你做甚麼，你chiah hō͘ in陷落重罪？
<sup>22</sup> 亞倫講：我ê主莫得大受氣；chiah-ê百姓決意做pháiⁿ，是你所知ê。
<sup>23</sup> In對我講，你kā阮妝上帝，thang行tī阮ê頭前，因為hit-ê摩西，就是chhōa阮tùi埃及地出來，hit-ê人，阮m̄知伊tú-tio̍h甚麼。
<sup>24</sup> 我對in講：見若有金ê，pak起來；in將金hō͘我，我hiat伊tī火裡，chit隻牛á就出來。
<sup>25</sup> 摩西看見百姓放縱，因為亞倫放chhut-chāi in，hō͘ in tī對敵ê中間受譏刺，
<sup>26</sup> 摩西khiā tī營盤ê門，講：Chī-chūi óa耶和華ê，thang來我chia；利未人就lóng聚集tī伊hia。
<sup>27</sup> 伊對in講：耶和華以色列ê上帝án-ni講：Lín ta̍k人tio̍h插刀tī大腿裡，往來tī營中，tùi chit-ê門到hit-ê門，ta̍k人thâi死伊ê兄弟，kap伊ê同伴，以及伊ê厝邊。
<sup>28</sup> 利未人照摩西ê話行；hit日百姓中死ê約略三千人。
<sup>29</sup> 摩西講：Lín獻家己hō͘耶和華，ta̍k人攻擊伊ê kiáⁿ，伊ê兄弟，今á日得tio̍h伊賜福lín。
<sup>30</sup> 隔日摩西對百姓講：Lín有犯重罪，我taⁿ beh上去耶和華hia，kiám-chhái thang kā lín贖罪。
<sup>31</sup> 摩西倒tńg 到耶和華hia講：Ai-ah，chit-ê百姓犯重罪，為家己做金ê上帝(=神明)。
<sup>32</sup> Taⁿ你若beh赦免in ê罪；若m̄，求你tùi你所寫ê冊，擦去我ê名。
<sup>33</sup> 耶和華對摩西講：甚麼人得罪我就tùi我ê冊擦伊ê名。
<sup>34</sup> Taⁿ你去chhōa chit-ê百姓去我所kā你講ê所在；看ah，我ê使者beh行tī你ê頭前；獨獨到我辦罪ê日，我beh辦in ê罪。
<sup>35</sup> 耶和華降災禍hō͘百姓，因為in造牛á，就是亞倫所造ê。

</p></div><div class="p_right"><div class="chap">=== 出埃及記 · 第 32 章 ===</div><p>
<sup>1</sup> Peh-sìⁿ khòaⁿ-kìⁿ Mô͘-se iân-chhiân bô lo̍h soaⁿ, peh-sìⁿ chiū chū-chi̍p kàu A-lûn hia, tùi i kóng, Khí-lâi, kā goán chng siōng-tè, thang kiâⁿ tī goán ê thâu-chêng;  in-ūi hit-ê Mô͘-se, chiū-sī chhōa goán tùi Ai-ki̍p tōe chhut-lâi, hit-ê lâng, goán m̄-chai i tú-tio̍h sím-mi̍h.
<sup>2</sup> A-lûn tùi in kóng, Lín ê bó͘, lín ê kiáⁿ, cha-bó͘-kiáⁿ, hī-á só͘ kòa ê kim khoân, pak i, the̍h-lâi hō͘ góa.
<sup>3</sup> Peh-sìⁿ chiū lóng pak in hī-á-ni̍h ê kim-khoân, the̍h lâi hō͘ A-lûn.
<sup>4</sup> A-lûn tùi in ê chhiú chih-lâi, chù chi̍t chiah gû-á, ēng chhiàm-to-á tiau-khek-i;  in chiū kóng, Í-sek-lia̍t ah, che sī lí ê siōng-tè, chhōa lí chhut Ai-ki̍p tōe ê.
<sup>5</sup> A-lûn khòaⁿ-liáu, chiū tī gû-á ê bīn-chêng khí-tôaⁿ;  A-lûn koh soan-pò͘ kóng, Bîn-á-ji̍t tio̍h siú-choeh ho̍k-sāi Iâ-hô-hoa.
<sup>6</sup> Keh ji̍t chheng-chá, in khí-lâi, hiàn sio-chè kap pêng-an-chè;  peh-sìⁿ chiū chē-teh lim-chia̍h, khí-lâi kún-chhiò.
<sup>7</sup> Iâ-hô-hoa tùi Mô͘-se kóng, Khì ah, lí lo̍h-khì;  in-ūi lí ê peh-sìⁿ, chiū-sī tùi Ai-ki̍p tōe chhōa chhut-lâi ê, í-keng pāi-hoāi ka-kī.
<sup>8</sup> In kín-kín lī-khui Góa só͘ hoan-hù in ê lō͘, ūi ka-kī chù-chiâⁿ chi̍t chiah gû-á, kūi-pài-i, hiàn-chè-i, kóng, Í-sek-lia̍t ah, che chiū-sī chhōa lí chhut Ai-ki̍p tōe ê siōng-tè.
<sup>9</sup> Iâ-hô-hoa tùi Mô͘-se kóng, Góa khòaⁿ chit-ê peh-sìⁿ, khòaⁿ ah, sī ām-kún ngī ê peh-sìⁿ.
<sup>10</sup> Lí taⁿ chhut-chāi Góa, Góa beh tōa siū-khì in, bia̍t-bô in;  ēng lí chiâⁿ-chòe tōa-kok.
<sup>11</sup> Mô͘-se chiū tùi i ê Siōng-tè Iâ-hô-hoa kiû-chêng kóng, Iâ-hô-hoa ah, Lí siáⁿ-sū tōa siū-khì Lí ê peh-sìⁿ ah, sī Lí ēng tōa khùi-la̍t tōa koân-lêng ê chhiú, tùi Ai-ki̍p tōe chhōa chhut-lâi-ê?
<sup>12</sup> Siáⁿ-sū hō͘ Ai-ki̍p lâng ū ōe kóng, I chhōa in chhut-khì, sī beh hāi-in, hāi-sí in tī soaⁿ-tiong, tùi tōe-chiūⁿ tû-bia̍t in?  kiû Lí hê-sim tńg-ì, soah Lí ê tōa siū-khì, bô kàng chai-ē hō͘ Lí ê peh-sìⁿ.
<sup>13</sup> Kì-liām Lí ê lô͘-po̍k A-pek-la̍h-hán, Í-sat, Í-sek-lia̍t, Lí bat kí ka-kī tùi in chiù-chōa kóng, Góa beh hō͘ lín ê hō͘-è chhin-chhiūⁿ thiⁿ-téng ê chhiⁿ hiah-chōe;  koh Góa só͘ kóng chit-ê choân-tōe, Góa beh siúⁿ-sù lín ê hō͘-è, beh chòe in éng-oán ê gia̍p.
<sup>14</sup> Tùi án-ni Iâ-hô-hoa thè-hóe, bô kàng-lo̍h I chêng só͘ kóng ê chai-ē, hō͘ I ê peh-sìⁿ.
<sup>15</sup> Mô͘-se oa̍t-tńg-sin lo̍h soaⁿ, chhiú the̍h nn̄g tè iok-pi, chiah-ê pi nn̄g-bīn lóng ū siá;  chit-bīn hit-bīn lóng ū siá-jī.
<sup>16</sup> Pi sī Siōng-tè chòe-ê, jī sī Siōng-tè siá-ê, khek tī pi-ni̍h.
<sup>17</sup> Iok-su-a chi̍t-ē thiaⁿ-kìⁿ peh-sìⁿ hán-hōa ê siaⁿ, chiū tùi Mô͘-se kóng, Tī iâⁿ-tiong ū kau-chiàn ê siaⁿ.
<sup>18</sup> I kóng, Góa só͘ thiaⁿ-kìⁿ m̄-sī thâi-iâⁿ tek-sèng ê siaⁿ, iā m̄-sī thâi-su âu-kiò ê siaⁿ, chiū-sī chhiùⁿ-koa ê siaⁿ.
<sup>19</sup> Kiâⁿ kūn iâⁿ-pôaⁿ, khòaⁿ-kìⁿ gû-á, koh khòaⁿ-kìⁿ lâng teh thiàu-bú, Mô͘-se chiū tōa siū-khì, tùi i ê chhiú hiat nn̄g tè chio̍h-pi, chi̍h tī soaⁿ-kha.
<sup>20</sup> Koh chiong in só͘ chù ê gû-á, ēng hé sio, géng chòe hún, iā tī chúi-bīn, hō͘ Í-sek-lia̍t lâng lim-i.
<sup>21</sup> Mô͘-se tùi A-lûn kóng, Chit-ê peh-sìⁿ tùi lí chòe sím-mi̍h, lí chiah hō͘ in hām-lo̍h tāng-chōe?
<sup>22</sup> A-lûn kóng, Góa ê chú bo̍h-tit tōa siū-khì;  chiah-ê peh-sìⁿ koat-ì chòe pháiⁿ, sī lí só͘ chai-ê.
<sup>23</sup> In tùi góa kóng, Lí kā goán chng siōng-tè, thang kiâⁿ tī goán ê thâu-chêng, in-ūi hit-ê Mô͘-se, chiū-sī chhōa goán tùi Ai-ki̍p tōe chhut-lâi, hit-ê lâng, goán m̄ chai i tú-tio̍h sím-mi̍h.
<sup>24</sup> Góa tùi in kóng, Kìⁿ-nā ū kim-ê, pak-khí-lâi;  in chiong kim hō͘ góa, góa hiat i tī hé-ni̍h, chit chiah gû-á chiū chhut-lâi.
<sup>25</sup> Mô͘-se khòaⁿ-kìⁿ peh-sìⁿ hòng-chhiòng, in-ūi A-lûn pàng chhut-chāi in, hō͘ in tī tùi-te̍k ê tiong-kan siū ki-chhì,
<sup>26</sup> Mô͘-se khiā tī iâⁿ-pôaⁿ ê mn̂g, kóng, Chī-chūi óa Iâ-hô-hoa-ê, thang lâi góa chia;  Lī-bī lâng chiū lóng chū-chi̍p tī i hia.
<sup>27</sup> I tùi in kóng, Iâ-hô-hoa Í-sek-lia̍t ê Siōng-tè án-ni kóng, Lín ta̍k-lâng tio̍h chhah to tī tōa-thúi-ni̍h, óng-lâi tī iâⁿ-tiong, tùi chit-ê mn̂g kàu hit-ê mn̂g, ta̍k-lâng thâi-sí i ê hiaⁿ-tī, kap i ê tâng-phōaⁿ, í-ki̍p i ê chhù-piⁿ.
<sup>28</sup> Lī-bī lâng chiàu Mô͘-se ê ōe kiâⁿ;  hit-ji̍t peh-sìⁿ-tiong sí-ê iok-lio̍k saⁿ-chheng lâng.
<sup>29</sup> Mô͘-se kóng, Lín hiàn ka-kī hō͘ Iâ-hô-hoa, ta̍k-lâng kong-kek i ê kiáⁿ, i ê hiaⁿ-tī , kin-á-ji̍t tit-tio̍h I sù-hok lín.
<sup>30</sup> Keh-ji̍t Mô͘-se tùi peh-sìⁿ kóng, Lín ū hoān tāng-chōe, góa taⁿ beh chiūⁿ-khì Iâ-hô-hoa hia, kiám-chhái thang kā lín sio̍k-chōe.
<sup>31</sup> Mô͘-se tò-tńg kàu Iâ-hô-hoa hia kóng, Ai-ah, chit-ê peh-sìⁿ hoān tāng-chōe, ūi ka-kī chòe kim ê siōng-tè.
<sup>32</sup> Taⁿ Lí nā beh sià-bián in ê chōe;  nā m̄, kiû Lí tùi Lí só͘ siá ê chheh, chhat-khì góa ê miâ.
<sup>33</sup> Iâ-hô-hoa tùi Mô͘-se kóng, Sím-mi̍h lâng tek-chōe Góa chiū tùi Góa ê chheh chhat i ê miâ.
<sup>34</sup> Taⁿ lí khì chhōa chit-ê peh-sìⁿ khì Góa só͘ kā lí kóng ê só͘-chāi;  khòaⁿ ah, Góa ê sù-chiá beh kiâⁿ tī lí ê thâu-chêng;  to̍k-to̍k kàu Góa pān-chōe ê ji̍t, Góa beh pān in ê chōe.
<sup>35</sup> Iâ-hô-hoa kàng chai-ē hō͘ peh-sìⁿ, in-ūi in chō gû-á, chiū-sī A-lûn só͘ chō-ê.

</p></div></div><div class="p_outer"><div class="p_left"> <div class="chap">=== 出埃及記 · 第 33 章 ===</div><p>
<sup>1</sup> 耶和華對摩西講：我bat chiù-chōa應允亞伯拉罕、以撒、雅各，講：beh將土地賞賜你ê後裔；taⁿ你去ah，你kap你tùi埃及地所chhōa出來ê百姓，tio̍h tùi chia上去hit-ê地。
<sup>2</sup> 我beh差使者tī你ê頭前；我beh趕出迦南、A-mô͘-lī、Hek、Pí-lī-sé、Hi-bī、Iâ-pò͘-su hiah-ê族，
<sup>3</sup> chhōa你到流奶kap蜜ê地；因為我m̄ kap你上去，為tio̍h你是頷頸硬ê百姓；驚了我tī路裡滅無你。
<sup>4</sup> 百姓聽見chit-ê pháiⁿ消息就憂悶；無人裝飾。
<sup>5</sup> 耶和華對摩西講：你tio̍h kā以色列人講：Lín是頷頸硬ê百姓，我若一目nih久到lín中間，我的確剿滅lín；taⁿ tio̍h將lín身軀ê裝飾pak起來，我就知我beh怎樣款待lín。
<sup>6</sup> 以色列人tùi tī何烈山以後，就將身軀ê裝飾thǹg起來。
<sup>7</sup> 摩西將布棚搭tī營外，離開營有hiah遠；伊清chit-ê布棚做會幕，凡若chhē求耶和華ê人，就到營外ê會幕hia。
<sup>8</sup> 當摩西出去到布棚ê時，眾百姓就lóng起來，ta̍k人khiā tī in ê布棚口，teh看摩西，到伊入布棚。
<sup>9</sup> 摩西入布棚ê時，雲柱就落來，khiā tī布棚ê門前；耶和華就kap摩西講話。
<sup>10</sup> 眾百姓看見雲柱khiā tī布棚ê門前，百姓就lóng起來，ta̍k人tī in ê布棚門口跪拜。
<sup>11</sup> 耶和華kap摩西面對面講話，親像人kap朋友講話一般樣。摩西倒tńg來營內；獨獨跟隨伊ê少年人Lùn ê kiáⁿ約書亞無離開布棚。
<sup>12</sup> 摩西對耶和華講：看ah，你對我講，將chit-ê百姓chhōa上去，總是無hō͘我知你beh差 chī-chūi kap我相kap去。只有講：我用名揀召你，你tī我ê面前也得tio̍h恩典。
<sup>13</sup> 我taⁿ若tī你ê面前得tio̍h恩典，求你將你ê路指示我，hō͘我bat你，thang tī你ê面前得tio̍h恩典；你tio̍h siàu念chit族是你ê百姓。
<sup>14</sup> 耶和華講：我beh親身kap你去，hō͘你平安。
<sup>15</sup> 摩西對伊講，你若無親身kap我去，就m̄-thang chhōa阮tùi-chia上去。
<sup>16</sup> Tùi怎樣會知，我kap你ê百姓tī你ê面前得tio̍h恩典？kiám m̄是tùi你kap阮相kap去，hō͘我kap你ê百姓tī地上萬百姓有分別mah？
<sup>17</sup> 耶和華對摩西講：你所講chit-ê事，我也beh做伊；因為你tī我ê面前得tio̍h恩典，koh我用名揀召你。
<sup>18</sup> 伊講：求你hō͘我看見你ê榮光。
<sup>19</sup> 伊講：我beh hō͘我一切ê恩惠經過你ê面前，也宣布耶和華ê名tī你ê面前。我beh施恩tī我所施恩ê，我beh憐憫tī我所憐憫ê。
<sup>20</sup> Koh講：你bōe能看我ê面，因為無人會看見我也能活。
<sup>21</sup> 耶和華講：看ah，近我chia有所在，你tio̍h khiā tī石磐頂；
<sup>22</sup> 當我ê榮光經過ê時，我beh kā你hē tī石磐縫內，用我ê手遮你；thèng候我過去；
<sup>23</sup> 然後我beh kiu我ê手倒tńg，你就會看見我ê ka-chiah後；總是bōe得thang看見我ê面。

</p></div><div class="p_right"><div class="chap">=== 出埃及記 · 第 33 章 ===</div><p>
<sup>1</sup> Iâ-hô-hoa tùi Mô͘-se kóng, Góa bat chiù-chōa èng-ún A-pek-la̍h-hán, Í-sat, Ngá-kok, kóng, Beh chiong thó͘-tōe siúⁿ-sù lí ê hō͘-è;  taⁿ lí khì ah, lí kap lí tùi Ai-ki̍p tōe só͘ chhōa chhut-lâi ê peh-sìⁿ, tio̍h tùi chia chiūⁿ-khì hit-ê tōe.
<sup>2</sup> Góa beh chhe sù-chiá tī lí ê thâu-chêng;  Góa beh kóaⁿ-chhut Ka-lâm, A-mô͘-lī, Hek, Pí-lī-sé, Hi-bī, Iâ-pò͘-su hiah-ê cho̍k,
<sup>3</sup> chhōa lí kàu lâu lin kap bi̍t ê tōe;  in-ūi Góa m̄ kap lí chiūⁿ-khì, ūi-tio̍h lí sī ām-kún ngī ê peh-sìⁿ;  kiaⁿ-liáu Góa tī lō͘-ni̍h bia̍t-bô lí.
<sup>4</sup> Peh-sìⁿ thiaⁿ-kìⁿ chit-ê pháiⁿ siau-sit chiū iu-būn;  bô lâng chng-thāⁿ.
<sup>5</sup> Iâ-hô-hoa tùi Mô͘-se kóng, Lí tio̍h kā Í-sek-lia̍t lâng kóng, Lín sī ām-kún ngī ê peh-sìⁿ, Góa nā chi̍t-ba̍k-nih-kú kàu lín tiong-kan, Góa tek-khak châu-bia̍t lín;  taⁿ tio̍h chiong lín seng-khu ê chng-thāⁿ pak-khí-lâi, Góa chiū chai Góa beh cháiⁿ-iūⁿ khoán-thāi lín.
<sup>6</sup> Í-sek-lia̍t lâng tùi tī Hô-lia̍t soaⁿ í-āu, chiū chiong seng-khu ê chng-thāⁿ thǹg-khí-lâi.
<sup>7</sup> Mô͘-se chiong pò͘-pîⁿ tah tī iâⁿ-gōa, lī-khui iâⁿ ū hiah-hn̄g;  i chheng chit-ê pò͘-pîⁿ chòe hōe-bō͘, hoān-nā chhē-kiû Iâ-hô-hoa ê lâng, chiū kàu iâⁿ-gōa ê hōe-bō͘ hia.
<sup>8</sup> Tng Mô͘-se chhut-khì kàu Pò͘-pîⁿ ê sî, chèng peh-sìⁿ chiū lóng khí-lâi, ta̍k-lâng khiā tī in ê pò͘-pîⁿ-kháu, teh khòaⁿ Mô͘-se, kàu i ji̍p Pò͘-pîⁿ.
<sup>9</sup> Mô͘-se ji̍p Pò͘-pîⁿ ê sî, hûn-thiāu chiū lo̍h-lâi, khiā tī Pò͘-pîⁿ ê mn̂g-chêng;  Iâ-hô-hoa chiū kap Mô͘-se kóng-ōe.
<sup>10</sup> Chèng peh-sìⁿ khòaⁿ-kìⁿ hûn-thiāu khiā tī Pò͘-pîⁿ ê mn̂g-chêng, peh-sìⁿ chiū lóng khí-lâi, ta̍k-lâng tī in ê pò͘-pîⁿ mn̂g-kháu kūi-pài.
<sup>11</sup> Iâ-hô-hoa kap Mô͘-se bīn tùi bīn kóng-ōe, chhin-chhiūⁿ lâng kap pêng-iú kóng-ōe chi̍t-poaⁿ-iūⁿ.  Mô͘-se tò-tńg-lâi iâⁿ-lāi;  to̍k-to̍k kun-sûi i ê siàu-liân lâng Lùn ê kiáⁿ Iok-su-a bô lī-khui Pò͘-pîⁿ.
<sup>12</sup> Mô͘-se tùi Iâ-hô-hoa kóng, Khòaⁿ ah, Lí tùi góa kóng, Chiong chit-ê peh-sìⁿ chhōa chiūⁿ-khì, chóng-sī bô hō͘ góa chai Lí beh chhe chī-chūi kap góa saⁿ-kap khì.  Chí-ū kóng, Góa ēng miâ kéng-tiàu lí, lí tī Góa ê bīn-chêng iā tit-tio̍h un-tián.
<sup>13</sup> Góa taⁿ nā tī Lí ê bīn-chêng tit-tio̍h un-tián, kiû Lí chiong Lí ê lō͘ chí-sī góa, hō͘ góa bat Lí, thang tī Lí ê bīn-chêng tit-tio̍h un-tián;  Lí tio̍h siàu-liām chit-cho̍k sī Lí ê peh-sìⁿ.
<sup>14</sup> Iâ-hô-hoa kóng, Góa beh chhin-sin kap lí khì, hō͘ lí pêng-an.
<sup>15</sup> Mô͘-se tùi I kóng, Lí nā bô chhin-sin kap góa khì, chiū m̄-thang chhōa goán tùi-chia chiūⁿ-khì.
<sup>16</sup> Tùi cháiⁿ-iūⁿ ōe chai, góa kap Lí ê peh-sìⁿ tī Lí ê bīn-chêng tit-tio̍h un-tián?  kiám m̄-sī tùi Lí kap goán saⁿ-kap khì, hō͘ góa kap Lí ê peh-sìⁿ tī tōe-chiūⁿ bān peh-sìⁿ ū hun-piat mah?
<sup>17</sup> Iâ-hô-hoa tùi Mô͘-se kóng, Lí só͘ kóng chit-ê sū, Góa iā beh chòe-i;  in-ūi lí tī Góa ê bīn-chêng tit-tio̍h un-tián, koh Góa ēng miâ kéng-tiàu lí.
<sup>18</sup> I kóng, Kiû Lí hō͘ góa khòaⁿ-kìⁿ Lí ê êng-kng.
<sup>19</sup> I kóng, Góa beh hō͘ Góa it-chhè ê un-hūi keng-kè lí ê bīn-chêng, iā soan-pò͘ Iâ-hô-hoa ê miâ tī lí ê bīn-chêng.  Góa beh si-un tī Góa só͘ si-un-ê, Góa beh lîn-bín tī Góa só͘ lîn-bín-ê.
<sup>20</sup> Koh kóng, Lí bōe-ōe khòaⁿ Góa ê bīn, in-ūi bô lâng ōe khòaⁿ-kìⁿ Góa iā ōe oa̍h.
<sup>21</sup> Iâ-hô-hoa kóng, Khòaⁿ-ah, kūn Góa chia ū só͘-chāi, lí tio̍h khiā tī chio̍h-pôaⁿ-téng;
<sup>22</sup> tng Góa ê êng-kng keng-kè ê sî, Góa beh kā lí hē tī chio̍h-pôaⁿ phāng-lāi, ēng Góa ê chhiú jia-lí;  thèng-hāu Góa kè-khì;
<sup>23</sup> jiân-āu Góa beh kiu Góa ê chhiú tò-tńg, lí chiū ōe khòaⁿ-kìⁿ Góa ê ka-chiah-āu;  chóng-sī bōe-tit-thang khòaⁿ-kìⁿ Góa ê bīn.

</p></div></div><div class="p_outer"><div class="p_left"> <div class="chap">=== 出埃及記 · 第 34 章 ===</div><p>
<sup>1</sup> 耶和華對摩西講：你phah兩塊石碑，kap以前ê相同，你前所phah破hiah-ê 碑；hit頂面ê字，我beh寫tī chiah-ê碑。
<sup>2</sup> 明á早起你tio̍h備辦便；透早你tio̍h 上西奈山；tī-hia，tī山尾溜，khiā tī我面前，
<sup>3</sup> M̄-thang有人kap你上來；遍山lóng m̄-thang看見有人，tī山腳也m̄-thang hō͘牛群羊群食草。
<sup>4</sup> 伊就phah兩塊石碑，kap以前ê相同；摩西透早起來，照耶和華所吩咐伊ê，上去西奈山，手裡the̍h兩塊石碑。
<sup>5</sup> 耶和華坐雲臨到，kap伊khiā tī-hia，宣布耶和華ê名。
<sup>6</sup> 耶和華tùi伊ê面前經過，宣布講：耶和華，耶和華是有憐憫，有恩典ê上帝，無快受氣，koh有豐盛ê慈愛kap誠實；
<sup>7</sup> 為千萬人存慈愛，赦免罪過、過失kap罪惡；決斷無掠有罪ê做無罪；beh歸咎(kiū)伊ê罪，tùi父到kiáⁿ，到孫，到三四代。
<sup>8</sup> 摩西緊緊àⁿ落地敬拜，講：
<sup>9</sup> 主ah，我若得tio̍h恩典tī你ê面前，求主tī阮中間相kap行；因為這是頷頸硬ê百姓；koh求你赦免阮ê罪過，kap阮ê罪惡，掠阮做你ê產業。
<sup>10</sup> 耶和華講：看ah，我beh立約，beh tī你眾百姓ê面前行奇妙ê事，是天下萬國中所bē-bat行ê；tī你四圍ê眾百姓，就beh看見耶和華ê所做；因為我tùi你所行ê，是thang驚ê事。
<sup>11</sup> 我今á日所吩咐你ê，你tio̍h執守；看ah，我beh對你ê面前趕出A-mô͘-lī、迦南、Hek、Pí-lī-sé、Hi-bī、Iâ-pò͘-su hiah-ê族。
<sup>12</sup> 你家己謹慎，m̄-thang kap你所去hit所在khiā起ê百姓立約，驚了成做lín中間ê羅網。
<sup>13</sup> 就是tio̍h拆in ê祭壇，phah碎in雕刻ê柱，剉(chhò) in ê A-sià-la̍h。
<sup>14</sup> M̄-thang敬拜別個上帝；因為耶和華ê名稱做獨尊，伊是獨尊ê上帝；
<sup>15</sup> 驚了你kap hit所在khiā起ê百姓立約，in塊 in ê上帝(=神明)行邪淫，祭祀in ê上帝(=神明)，有人叫你，你就食伊ê祭物；
<sup>16</sup> koh驚了你kā你ê kiáⁿ chhōa in ê cha-bó͘-kiáⁿ做bó͘，in ê cha-bó͘-kiáⁿ塊 in ê上帝(=神明)行邪淫，hō͘你ê kiáⁿ也tè in ê上帝(=神明)行邪淫。
<sup>17</sup> 你m̄-thang為家己鑄造chiah-ê上帝(=神明)。
<sup>18</sup> 你tio̍h守除酵節。照我所吩咐你ê，tī A-pit月內所定tio̍h ê日期，食無酵餅七日，因為你tī A-pit月內出埃及。
<sup>19</sup> 見若頭胎ê，lóng是我ê，一切ê cheng-siⁿ頭水ê，無論是牛，是羊，公ê lóng是我ê。
<sup>20</sup> 頭水ê驢tio̍h用羊á替贖；若無替贖，就tio̍h kòng折伊ê頷頸。見若你頭上ê kiáⁿ，lóng tio̍h贖回。人來見我m̄-thang空手。
<sup>21</sup> 你六日tio̍h做工，第七日tio̍h安歇；tī栽種收割ê時也tio̍h安歇。
<sup>22</sup> 麥起頭熟，收割ê時，tio̍h守七七日節。 Koh tī年尾，tio̍h守收khǹg ê節。
<sup>23</sup> Lín一切ê ta-po͘丁，tio̍h一年三pái來見主耶和華，以色列ê上帝。
<sup>24</sup> 我beh對你ê面前趕出外邦人，開闊你ê境界；你一年三pái上去見耶和華，你ê上帝ê時，的確無人貪你ê土地。
<sup>25</sup> 你m̄-thang將我ê牲禮ê血，chham有酵ê物來獻；pôaⁿ過節ê祭物也m̄-thang留到隔早起。
<sup>26</sup> 地裡第一起頭熟 ê物，tio̍h送到耶和華你ê上帝ê厝。煮山羊á m̄-thang用伊ê母ê奶。
<sup>27</sup> 耶和華對摩西講：你tio̍h寫chiah-ê話，因為我是照chiah-ê話kap你以及以色列立約。
<sup>28</sup> 摩西kap耶和華tī-hia四十日四十暝，無食餅無lim水。伊將chit-ê約ê話，就是十條誡，寫tī兩塊碑。
<sup>29</sup> 摩西落西奈山ê時，伊ê手the̍h兩塊約碑，伊落山ê時，伊ê面，因為耶和華kap伊講話，就射出光，摩西家己m̄知。
<sup>30</sup> 亞倫kap以色列眾人看見摩西ê時，看ah，伊ê面射出光；in就驚，m̄敢óa近伊。
<sup>31</sup> 摩西叫in來，亞倫kap會中chiah-ê頭人就lóng 倒tńg到伊hia；摩西就kap in講話。
<sup>32</sup> 然後以色列眾人lóng進前來；伊就將耶和華tī西奈山kap伊所講一切ê話，lóng吩咐in。
<sup>33</sup> 摩西kap in講話明白，就用帕罩面。
<sup>34</sup> 總是摩西入去耶和華面前kap伊講話，帕就掀起來，到伊出來。伊出來ê時，就將耶和華所吩咐ê，kā以色列人講。
<sup>35</sup> 以色列人看見摩西ê面，摩西ê面射出光，摩西koh用帕罩面，thèng候到伊入去kap耶和華講話帕就掀起來。

</p></div><div class="p_right"><div class="chap">=== 出埃及記 · 第 34 章 ===</div><p>
<sup>1</sup> Iâ-hô-hoa tùi Mô͘-se kóng, Lí phah nn̄g-tè chio̍h-pi, kap í-chêng-ê saⁿ-tâng, lí chêng só͘ phah-phòa hiah-ê pi;  hit téng-bīn ê jī, Góa beh siá tī chiah-ê pi.
<sup>2</sup> Bîn-á-chá-khí lí tio̍h pī-pān piān;  thàu-chá lí tio̍h chiūⁿ Se-nái soaⁿ;  tī-hia, tī soaⁿ-bé-liu, khiā tī Góa bīn-chêng,
<sup>3</sup> M̄-thang ū lâng kap lí chiūⁿ-lâi;  piàn-soaⁿ lóng m̄-thang khòaⁿ-kìⁿ ū lâng, tī soaⁿ-kha iā m̄-thang hō͘ gû-kûn iûⁿ-kûn chia̍h-chháu.
<sup>4</sup> I chiū phah nn̄g tè chio̍h-pi, kap í-chêng-ê saⁿ-tâng;  Mô͘-se thàu-chá khí-lâi, chiàu Iâ-hô-hoa só͘ hoan-hù i ê, chiūⁿ-khì Se-nái soaⁿ, chhiú-ni̍h the̍h nn̄g tè chio̍h-pi.
<sup>5</sup> Iâ-hô-hoa chē-hûn lîm-kàu, kap i khiā tī-hia, soan-pò͘ Iâ-hô-hoa ê miâ.
<sup>6</sup> Iâ-hô-hoa tùi i ê bīn-chêng keng-kè, soan-pò͘ kóng, Iâ-hô-hoa, Iâ-hô-hoa sī ū lîn-bín, ū un-tián ê Siōng-tè, bô khoài siū-khì, koh ū hong-sēng ê chû-ài kap sêng-si̍t;
<sup>7</sup> ūi chheng-bān lâng chûn chû-ài, sià-bián chōe-kòa, kè-sit kap chōe-ok;  koat-toàn bô lia̍h ū-chōe-ê chòe bô chōe;  beh kui-kiū i ê chōe, tùi pē kàu kiáⁿ, kàu sun, kàu saⁿ-sì-tāi.
<sup>8</sup> Mô͘-se kín-kín àⁿ-lo̍h tōe kèng-pài, kóng,
<sup>9</sup> Chú ah, góa nā tit-tio̍h un-tián tī Lí ê bīn-chêng, kiû Chú tī goán tiong-kan saⁿ-kap kiâⁿ;  in-ūi che sī ām-kún ngī ê peh-sìⁿ;  koh kiû Lí sià-bián goán ê chōe-kòa, kap goán ê chōe-ok, lia̍h goán chòe Lí ê sán-gia̍p.
<sup>10</sup> Iâ-hô-hoa kóng, Khòaⁿ ah, Góa beh li̍p-iok, beh tī lí chèng peh-sìⁿ ê bīn-chêng kiâⁿ kî-biāu ê sū, sī thiⁿ-ē bān-kok-tiong só͘ bē-bat kiâⁿ-ê;  tī lí sì-ûi ê chèng peh-sìⁿ, chiū beh khòaⁿ-kìⁿ Iâ-hô-hoa ê só͘-chòe;  in-ūi Góa tùi lí só͘ kiâⁿ-ê, sī thang kiaⁿ ê sū.
<sup>11</sup> Góa kin-á-ji̍t só͘ hoan-hù lí-ê, lí tio̍h chip-siú;  khòaⁿ ah, Góa beh tùi lí ê bīn-chêng kóaⁿ-chhut A-mô͘-lī, Ka-lâm, Hek, Pí-lī-sé, Hi-bī, Iâ-pò͘-su hiah-ê cho̍k.
<sup>12</sup> Lí ka-kī kín-sīn, m̄-thang kap lí só͘ khì hit só͘-chāi khiā-khí ê peh-sìⁿ li̍p-iok, kiaⁿ-liáu chiâⁿ-chòe lín tiong-kan ê lô-bāng.
<sup>13</sup> Chiū-sī tio̍h thiah in ê chè-tôaⁿ, phah-chhùi in tiau-khek ê thiāu, chhò in ê A-sià-la̍h.
<sup>14</sup> M̄-thang kèng-pài pa̍t ê Siōng-tè;  in-ūi Iâ-hô-hoa ê miâ chheng-chòe To̍k-chun, i sī to̍k-chun ê Siōng-tè;
<sup>15</sup> kiaⁿ-liáu lí kap hit só͘-chāi khiā-khí ê peh-sìⁿ li̍p-iok, in tè in ê siōng-tè kiâⁿ siâ-îm, chè-sū in ê siōng-tè, ū lâng kiò lí, lí chiū chia̍h i ê chè-mi̍h;
<sup>16</sup> koh kiaⁿ-liáu lí kā lí ê kiáⁿ chhōa in ê cha-bó͘-kiáⁿ chòe-bó͘, in ê cha-bó͘-kiáⁿ tè in ê siōng-tè kiâⁿ siâ-îm, hō͘ lí ê kiáⁿ iā tè in ê siōng-tè kiâⁿ siâ-îm.
<sup>17</sup> Lí m̄-thang ūi ka-kī chù-chō chiah-ê siōng-tè.
<sup>18</sup> Lí tio̍h siú tû-kàⁿ-choeh.  Chiàu Góa só͘ hoan-hù lí-ê, tī A-pit ge̍h-lāi só͘ tiāⁿ-tio̍h ê ji̍t-kî, chia̍h bô-kàⁿ-piáⁿ chhit-ji̍t, in-ūi lí tī A-pit ge̍h-lāi chhut Ai-ki̍p.
<sup>19</sup> Kìⁿ-nā thâu-thai-ê, lóng sī Góa-ê, it-chhè ê cheng-siⁿ thâu-chúi-ê, bô-lūn sī gû, sī iûⁿ, kang-ê lóng sī Góa-ê.
<sup>20</sup> Thâu-chúi ê lû tio̍h ēng iûⁿ-á thòe-sio̍k;  nā bô thòe-sio̍k, chiū tio̍h kòng-chi̍h i ê ām-kún.  Kìⁿ-nā lí thâu-chiūⁿ ê kiáⁿ, lóng tio̍h sio̍k-hôe.  Lâng lâi kìⁿ Góa m̄-thang khang-chhiú.
<sup>21</sup> Lí la̍k-ji̍t tio̍h chòe kang, tē-chhit ji̍t tio̍h an-hioh;  tī chai-chèng siu-koah ê sî iā tio̍h an-hioh.
<sup>22</sup> Be̍h khí-thâu se̍k, siu-koah ê sî, tio̍h siú chhit-chhit-ji̍t choeh.  Koh tī nî-bé, tio̍h siú siu-khǹg ê choeh.
<sup>23</sup> Lín it-chhè ê ta-po͘-teng, tio̍h chi̍t-nî saⁿ-pái lâi kìⁿ Chú Iâ-hô-hoa, Í-sek-lia̍t ê Siōng-tè.
<sup>24</sup> Góa beh tùi lí ê bīn-chêng kóaⁿ-chhut gōa-pang lâng, khui-khoah lí ê kéng-kài;  lí chi̍t-nî saⁿ-pái chiūⁿ-khì kìⁿ Iâ-hô-hoa, lí ê Siōng-tè ê sî, tek-khak bô lâng tham lí ê thó͘-tōe.
<sup>25</sup> Lí m̄-thang chiong Góa ê seng-lé ê huih, chham ū kàⁿ ê mi̍h lâi hiàn;  pôaⁿ-kè-choeh ê chè-mi̍h iā m̄-thang lâu kàu keh chá-khí.
<sup>26</sup> Tōe-ni̍h tē-it khí-thâu se̍k ê mi̍h, tio̍h sàng kàu Iâ-hô-hoa lí ê Siōng-tè ê chhù.  Chú soaⁿ-iûⁿ-á m̄-thang ēng i ê bú ê lin.
<sup>27</sup> Iâ-hô-hoa tùi Mô͘-se kóng, Lí tio̍h siá chiah-ê ōe, in-ūi Góa sī chiàu chiah-ê ōe kap lí í-ki̍p Í-sek-lia̍t li̍p-iok.
<sup>28</sup> Mô͘-se kap Iâ-hô-hoa tī-hia sì-cha̍p ji̍t sì-cha̍p mî, bô chia̍h piáⁿ bô lim chúi.  I chiong chit-ê iok ê ōe, chiū-sī cha̍p-tiâu-kài, siá tī nn̄g tè pi.
<sup>29</sup> Mô͘-se lo̍h Se-nái soaⁿ ê sî, i ê chhiú the̍h nn̄g tè iok-pi, i lo̍h-soaⁿ ê sî, i ê bīn, in-ūi Iâ-hô-hoa kap i kóng-ōe, chiū siā-chhut kng, Mô͘-se ka-kī m̄-chai.
<sup>30</sup> A-lûn kap Í-sek-lia̍t chèng-lâng khòaⁿ-kìⁿ Mô͘-se ê sî, khòaⁿ ah, i ê bīn siā-chhut kng;  in chiū kiaⁿ, m̄-káⁿ óa-kūn i.
<sup>31</sup> Mô͘-se kiò in lâi, A-lûn kap hōe-tiong chiah-ê thâu-lâng chiū lóng tò-tńg kàu i hia;  Mô͘-se chiū kap in kóng-ōe.
<sup>32</sup> Jiân-āu Í-sek-lia̍t chèng-lâng lóng chìn-chêng lâi;  i chiū chiong Iâ-hô-hoa tī Se-nái soaⁿ kap i só͘ kóng it-chhè ê ōe, lóng hoan-hù in.
<sup>33</sup> Mô͘-se kap in kóng ōe bêng-pe̍k, chiū ēng phè tà-bīn.
<sup>34</sup> Chóng-sī Mô͘-se ji̍p-khì Iâ-hô-hoa bīn-chêng kap I kóng-ōe, phè chiū hian-khí-lâi, kàu i chhut-lâi.  I chhut-lâi ê sî, chiū chiong Iâ-hô-hoa só͘ hoan-hù-ê, kā Í-sek-lia̍t lâng kóng.
<sup>35</sup> Í-sek-lia̍t lâng khòaⁿ-kìⁿ Mô͘-se ê bīn, Mô͘-se ê bīn siā-chhut kng, Mô͘-se koh ēng phè tà-bīn, thèng-hāu kàu i ji̍p-khì kap Iâ-hô-hoa kóng-ōe phè chiū hian-khí-lâi.

</p></div></div><div class="p_outer"><div class="p_left"> <div class="chap">=== 出埃及記 · 第 35 章 ===</div><p>
<sup>1</sup> 摩西招集以色列人全會，對in講：耶和華所吩咐ê話，kah lín tio̍h行ê，就是chiah-ê。
<sup>2</sup> 六日tio̍h做工，第七日是lín ê聖日，是大ê安歇日，來服事耶和華；凡若tī chit日做工ê，tio̍h hō͘伊死。
<sup>3</sup> 當安歇日，tī lín ta̍k間厝內m̄-thang起火。
<sup>4</sup> 摩西對以色列人全會講：耶和華所吩咐ê話，是án-ni講：
<sup>5</sup> Lín中間tio̍h the̍h禮物獻hō͘耶和華；見若心願ê，thang the̍h伊來，做獻hō͘耶和華ê禮物；
<sup>6</sup> 就是金、銀、銅，藍色、紫色、朱紅色ê料，幼苧，
<sup>7</sup> 山羊毛，染紅ê羊káng皮、海狗皮，
<sup>8</sup> chō-kiap柴、點燈ê油、芳ê料，thang做抹ê油 kap芳香，
<sup>9</sup> 紅瑪瑙kap別樣ê寶石，thang鑲tī í-hut-tek kap pó͘褂。
<sup>10</sup> Lín中間見若心有智慧ê，lóng tio̍h來做耶和華一切所吩咐ê；
<sup>11</sup> 就是會幕，伊ê布棚，kap伊ê蓋(kòa)，伊ê鉤，伊ê板，伊ê橫kông，伊ê柱，伊ê臼；
<sup>12</sup> 櫃，kap伊ê kǹg，施恩所，kap 遮遮(jia-cha̍h)ê帳籬；
<sup>13</sup> 桌kap伊ê kǹg，kap伊ê器具，kap排列ê餅；
<sup>14</sup> 點光ê燈台kap伊ê器具，燈盞kap點光 ê油；
<sup>15</sup> 香壇kap伊ê kǹg、抹ê油，kap芳香，以及會幕門ê門籬；
<sup>16</sup> 燒祭ê壇kap伊銅ê網，kap伊ê kǹg，以及伊一切ê器具，洗盪 ê盆kap伊ê座；
<sup>17</sup> 帳ê帳帷，kap伊ê柱，in ê臼，kap帳門ê門籬；
<sup>18</sup> 會幕所釘ê釘，kap帳所釘ê釘，kap in ê索；
<sup>19</sup> 精工ê衣服，tī聖所穿來服事ê，就是祭司亞倫ê聖衫kap伊ê kiáⁿ ê衫，穿來擔當祭司ê職。
<sup>20</sup> 以色列人全會tùi摩西ê面前出去。
<sup>21</sup> 見若受感動，tùi心歡喜ê，lóng總來，the̍h禮物獻hō͘耶和華，用來做會幕ê工，kap一切ê路用，也用來做聖衫。
<sup>22</sup> 見若出tī心歡喜ê，ta-po͘婦人lóng來，ta̍k-ê將金器，就是胸前ê pín針、耳鉤，phah印ê手指，kap手環；這是ta̍k人將伊ê禮物獻hō͘耶和華。
<sup>23</sup> 見若人有藍色、紫色、朱紅色ê料，幼苧、山羊毛、染紅ê羊káng皮、海狗皮，lóng the̍h來。
<sup>24</sup> 見若獻銀kap銅，做禮物ê，lóng the̍h來獻hō͘耶和華；見若有chō-kiap柴thang做甚麼路用ê，也the̍h來。
<sup>25</sup> 見若心內有智慧ê婦女，親手紡線，將所紡ê藍色、紫色、朱紅色ê料，kap幼苧lóng the̍h來。
<sup>26</sup> 見有智慧ê心受感動ê婦女，就紡山羊毛。
<sup>27</sup> Chiah-ê頭人將紅瑪瑙，kap別樣ê寶石，thang鑲tī í-hut-tek kap pó͘褂ê，lóng the̍h來。
<sup>28</sup> Koh the̍h香料kap油，thang用伊來點燈，做抹ê油，做芳ê香。
<sup>29</sup> 以色列人，無論男女，見若心歡喜獻禮物hō͘耶和華ê，lóng歡喜the̍h禮物來，做耶和華託重摩西所吩咐in做一切ê工。
<sup>30</sup> 摩西對以色列人講：Lín看，猶大ê支派Hō͘-jíⁿ ê孫，O͘-lī ê kiáⁿ Pí-sat-lia̍t，耶和華已經指名召伊。
<sup>31</sup> Koh用上帝ê神充滿伊，hō͘伊有智慧，有聰明，有知識，能做ta̍k樣ê工；
<sup>32</sup> 能想出奇巧ê工，來做金、銀、銅hiah-ê物，
<sup>33</sup> 也能刻寶石來入伊；也能刻柴，能做ta̍k樣奇巧ê工。
<sup>34</sup> Koh hō͘伊kap Tàn ê支派，A-hi-sat-boat ê kiáⁿ A-hô-lī-a-pek，心有靈竅，能教示人。
<sup>35</sup> chiah-ê人伊用智慧充滿in ê心；hō͘ in會做ta̍k樣ê工，無論雕刻ê工，奇巧ê工，用藍色、紫色、朱紅色ê料，kap幼苧，繡花ê，織布ê，ta̍k樣ê工 lóng能做，也能想出奇巧ê工。

</p></div><div class="p_right"><div class="chap">=== 出埃及記 · 第 35 章 ===</div><p>
<sup>1</sup> Mô͘-se chio-chi̍p Í-sek-lia̍t lâng choân-hōe, tùi in kóng, Iâ-hô-hoa só͘ hoan-hù ê ōe, kah lín tio̍h kiâⁿ-ê, chiū-sī chiah-ê.
<sup>2</sup> La̍k-ji̍t tio̍h chòe-kang, tē-chhit ji̍t sī lín ê sèng-ji̍t, sī tōa ê an-hioh-ji̍t, lâi ho̍k-sāi Iâ-hô-hoa;  hoān-nā tī chit-ji̍t chòe-kang-ê, tio̍h hō͘ i sí.
<sup>3</sup> Tng an-hioh-ji̍t, tī lín ta̍k keng chhù-lāi m̄-thang khí-hé.
<sup>4</sup> Mô͘-se tùi Í-sek-lia̍t lâng choân-hōe kóng, Iâ-hô-hoa só͘ hoan-hù ê ōe, sī án-ni kóng,
<sup>5</sup> Lín tiong-kan tio̍h the̍h lé-mi̍h hiàn hō͘ Iâ-hô-hoa;  kìⁿ-nā sim goān-ê, thang the̍h i lâi, chòe hiàn hō͘ Iâ-hô-hoa ê lé-mi̍h;
<sup>6</sup> chiū-sī kim, gûn, tâng, lâm-sek, chí-sek, chu-âng-sek ê liāu, iù-tōe,
<sup>7</sup> soaⁿ-iûⁿ-mn̂g, ní-âng ê iûⁿ-káng-phê, hái-káu-phê,
<sup>8</sup> chō-kiap-chhâ,  tiám-teng ê iû, phang ê liāu, thang chòe boah ê iû kap phang-hiuⁿ,
<sup>9</sup> âng-bé-ló kap pa̍t-iūⁿ ê pó-chio̍h, thang siuⁿ tī í-hut-tek kap pó͘-kòa.
<sup>10</sup> Lín tiong-kan kìⁿ-nā sim ū tì-hūi-ê, lóng tio̍h lâi chòe Iâ-hô-hoa it-chhè só͘ hoan-hù-ê;
<sup>11</sup> chiū-sī hōe-bō͘, i ê pò͘-pîⁿ, kap i ê kòa, i ê kau, i ê pán, i ê hoâiⁿ-kông, i ê thiāu, i ê khū;
<sup>12</sup> kūi, kap i ê kǹg, si-un-só͘, kap jia-cha̍h ê tiùⁿ-lî;
<sup>13</sup> toh kap i ê kǹg, kap i ê khì-kū, kap pâi-lia̍t ê piáⁿ;
<sup>14</sup> tiám-kng ê teng-tâi kap i ê khì-kū, teng-chóaⁿ kap tiám-kng ê iû;
<sup>15</sup> hiuⁿ-tôaⁿ kap i ê kǹg, boah ê iû, kap phang-hiuⁿ, í-ki̍p hōe-bō͘ mn̂g ê mn̂g-lî;
<sup>16</sup> sio-chè ê tôaⁿ kap i tâng ê bāng, kap i ê kǹg, í-ki̍p i it-chhè ê khì-kū, sóe-tn̄g ê phûn kap i ê chō;
<sup>17</sup> tiûⁿ ê tiùⁿ-ûi, kap i ê thiāu, in ê khū, kap tiûⁿ-mn̂g ê mn̂g-lî;
<sup>18</sup> hōe-bō͘ só͘ tèng ê teng, kap tiûⁿ só͘ tèng ê teng, kap in ê soh;
<sup>19</sup> cheng-kong ê i-ho̍k, tī sèng-só͘ chhēng lâi ho̍k-sāi-ê, chiū-sī chè-si A-lûn ê sèng-saⁿ kap i ê kiáⁿ ê saⁿ, chhēng lâi tam-tng chè-si ê chit.
<sup>20</sup> Í-sek-lia̍t lâng choân-hōe tùi Mô͘-se ê bīn-chêng chhut-khì.
<sup>21</sup> Kìⁿ-nā siū kám-tōng, tùi sim hoaⁿ-hí-ê, lóng-chóng lâi, the̍h lé-mi̍h hiàn hō͘ Iâ-hô-hoa, ēng lâi chòe hōe-bō͘ ê kang, kap it-chhè ê lō͘-ēng, iā ēng lâi chòe sèng-saⁿ.
<sup>22</sup> Kìⁿ-nā chhut tī sim hoaⁿ-hí-ê, ta-po͘ hū-jîn lóng lâi, ta̍k-ê chiong kim-khì, chiū-sī heng-chêng ê pín-chiam, hī-kau, phah-ìn ê chhiú-chí, kap chhiú-khoân;  che sī ta̍k-lâng chiong i ê lé-mi̍h hiàn hō͘ Iâ-hô-hoa.
<sup>23</sup> Kìⁿ-nā lâng ū lâm-sek, chí-sek, chu-âng-sek ê liāu, iù-tōe, soaⁿ-iûⁿ-mn̂g, ní-âng ê iûⁿ-káng-phê, hái-káu-phê, lóng the̍h-lâi.
<sup>24</sup> Kìⁿ-nā hiàn gûn kap tâng, chòe lé-mi̍h-ê, lóng the̍h-lâi hiàn hō͘ Iâ-hô-hoa;  kìⁿ-nā ū chō-kiap-chhâ thang chòe sím-mi̍h lō͘-ēng-ê, iā the̍h-lâi.
<sup>25</sup> Kìⁿ-nā sim-lāi ū tì-hūi ê hū-lú, chhin-chhiú pháng sòaⁿ, chiong só͘ pháng ê lâm-sek, chí-sek, chu-âng-sek ê liāu, kap iù-tōe lóng the̍h-lâi.
<sup>26</sup> Kìⁿ-ū tì-hūi ê sim siū kám-tōng ê hū-lú, chiū pháng soaⁿ-iûⁿ-mn̂g.
<sup>27</sup> Chiah-ê thâu-lâng chiong âng-bé-ló, kap pa̍t-iūⁿ ê pó-chio̍h, thang siuⁿ tī í-hut-tek kap pó͘-kòa-ê, lóng the̍h-lâi.
<sup>28</sup> Koh the̍h hiuⁿ-liāu kap iû, thang ēng i lâi tiám teng, chòe boah ê iû, chòe phang ê hiuⁿ.
<sup>29</sup> Í-sek-lia̍t lâng, bô-lūn lâm-lú, kìⁿ-nā sim hoaⁿ-hí hiàn lé-mi̍h hō͘ Iâ-hô-hoa-ê, lóng hoaⁿ-hí the̍h lé-mi̍h lâi, chòe Iâ-hô-hoa thok-tiōng Mô͘-se só͘ hoan-hù in chòe it-chhè ê kang.
<sup>30</sup> Mô͘-se tùi Í-sek-lia̍t lâng kóng, Lín khòaⁿ, Iû-tāi ê chi-phài Hō͘-jíⁿ ê sun, O͘-lī ê kiáⁿ Pí-sat-lia̍t, Iâ-hô-hoa í-keng chí miâ tiàu i.
<sup>31</sup> Koh ēng Siōng-tè ê sîn chhiong-móa i, hō͘ i ū tì-hūi, ū chhang-miâ, ū chai-bat, ōe chòe ta̍k-iūⁿ ê kang;
<sup>32</sup> ōe siūⁿ-chhut kî-khiáu ê kang, lâi chòe kim, gûn, tâng hiah-ê mi̍h,
<sup>33</sup> iā ōe khek pó-chio̍h lâi ji̍p-i;  iā ōe khek chhâ, ōe chòe ta̍k-iūⁿ kî-khiáu ê kang.
<sup>34</sup> Koh hō͘ i kap Tàn ê chi-phài, A-hi-sat-boat ê kiáⁿ A-hô-lī-a-pek, sim ū lêng-khiàu, ōe kà-sī lâng.
<sup>35</sup> Chiah-ê lâng I ēng tì-hūi chhiong-móa in ê sim;  hō͘ in ōe chòe ta̍k-iūⁿ ê kang, bô-lūn tiau-khek ê kang, kî-khiáu ê kang, ēng lâm-sek, chí-sek, chu-âng-sek ê liāu, kap iù-tōe, siù hoe-ê, chit-pò͘-ê, ta̍k-iūⁿ ê kang lóng ōe chòe, iā ōe siūⁿ-chhut kî-khiáu ê kang.

</p></div></div><div class="p_outer"><div class="p_left"> <div class="chap">=== 出埃及記 · 第 36 章 ===</div><p>
<sup>1</sup> Pí-sat-lia̍t kap A-hô-lī-a-pek，kap lóng總心有智慧ê人，就是得tio̍h耶和華賞賜智慧聰明hō͘ in知做聖所ta̍k樣路用ê工ê，lóng tio̍h照耶和華所吩咐ê做工。
<sup>2</sup> 摩西召Pí-sat-lia̍t，A-hô-lī-a-pek，kap見若心有智慧ê人來，就是耶和華用智慧賞賜in ê心，心受感動來做工ê。
<sup>3</sup> In tùi摩西the̍h一切ê禮物，就是以色列人為tio̍h做聖所kap內面所用ê物the̍h來ê。百姓ta̍k早起猶原用甘心獻ê禮物the̍h來hō͘伊。
<sup>4</sup> 見若做聖所ê工chiah-ê有智慧ê人，lóng 暫停in所做ê工；
<sup>5</sup> 來對摩西講：百姓所the̍h來ê，比耶和華命令做ê工所tio̍h用ê料，過額有chhun。
<sup>6</sup> 摩西出命，in就宣布tī全營，講：無論男女莫得koh做甚麼來，獻hō͘聖所；Tùi án-ni，阻止百姓無koh the̍h來。
<sup>7</sup> 因為in所有ê材料，夠額thang做一切所tio̍h做chiah-ê工，soah有chhun。
<sup>8</sup> In中間見若心有智慧做工ê，用十幅ê帳做會幕；chiah-ê帳是用過紡ê幼苧，kap藍色、紫色、朱紅色ê料；也用奇巧ê工織成ki-lō͘兵做伊。
<sup>9</sup> 每幅帳長二十八肘，闊四肘；帳lóng是一樣ê寸尺。
<sup>10</sup> Chit五幅帳，伊chhòng hō͘ in ta̍k幅相連；hit五幅帳也ta̍k幅相連。
<sup>11</sup> Tī chit-ê相連ê帳，路尾幅ê邊á做藍色ê鈕phàn；tī hit-ê相連ê帳，路尾幅ê邊á也án-ni做。
<sup>12</sup> 伊tī chit領帳做五十個鈕phàn，koh tī第二領帳相連ê邊á，也做五十個鈕phàn；鈕phàn lóng兩個兩個相對。
<sup>13</sup> Koh做五十個金鉤，用伊來鉤hō͘帳相連；就成做一個會幕。
<sup>14</sup> 伊koh用山羊毛織十一幅ê帳，做會幕頂ê布棚；
<sup>15</sup> 每幅帳長三十肘，闊四肘；十一幅帳lóng一樣ê寸尺。
<sup>16</sup> 將五幅帳連做一幅，koh將六幅帳連做一幅。
<sup>17</sup> Tī chit-ê相連ê帳路尾幅ê邊á，伊做五十個鈕phàn，tī hit-ê相連路尾幅ê邊á也做五十個鈕phàn。
<sup>18</sup> 伊koh做五十個銅鉤，hō͘布棚連做一個。
<sup>19</sup> Koh用染紅ê羊皮做布棚ê 蓋；koh用海狗皮掛tī頂面。
<sup>20</sup> 伊用chō-kiap柴做會幕khiā ê板。
<sup>21</sup> Khiā ê板長十肘，闊一肘半。
<sup>22</sup> Ta̍k塊板有兩個榫相排；會幕一切ê板lóng照án-ni做。
<sup>23</sup> 伊做會幕ê板，南pêng ê南勢二十塊板；
<sup>24</sup> tī chiah-ê二十塊板ê下面做四十個銀臼；一塊板ê下面有兩個臼來穿伊兩支榫；koh一塊板ê下面也有兩個臼來穿伊兩支榫。
<sup>25</sup> 會幕第二面，就是北面，也做板二十塊，
<sup>26</sup> kap in ê銀臼四十個；chit-ê板ê下面有兩個臼，hit-ê板ê下面也有兩個臼。
<sup>27</sup> 會幕ê後面，就是西面，也做六塊板。
<sup>28</sup> 會幕後面ê兩個角頭，做兩塊板。
<sup>29</sup> 板ê下長，兩個相同，直到頂面第一個環lóng是ka-nn̂g-ê；兩個角頭ê板lóng是án-ni做。
<sup>30</sup> 有八個板，kap十六個銀臼；ta̍k塊板ê下面有兩個臼。
<sup>31</sup> 伊用chō-kiap柴做橫kông；為tio̍h會幕chit-pêng ê板做五支，
<sup>32</sup> 為tio̍h會幕hit-pêng ê板做五支；koh為tio̍h會幕後西面ê板做五支。
<sup>33</sup> 板ê對中hit支橫kông：hō͘伊tùi chit頭到hit頭。
<sup>34</sup> 板用金包；koh做板ê金環來套kông；kông也用金包。
<sup>35</sup> Koh用藍色、紫色、朱紅色ê料，kap過紡ê幼苧織帳籬；chit-ê帳籬用奇巧ê工織成ki-lō͘-peng來做ê。
<sup>36</sup> Koh用chō-kiap柴為tio̍h伊做四支柱，用金包伊；in ê鉤是金ê；koh為tio̍h in鑄四個銀臼。
<sup>37</sup> 用藍色、紫色、朱紅色ê料，kap過紡ê幼苧，用繡花ê工做布棚門ê門籬，
<sup>38</sup> kap伊五支柱，kap in ê鉤；in ê柱斗kap橫桿用金包伊；hit五個臼是銅ê。

</p></div><div class="p_right"><div class="chap">=== 出埃及記 · 第 36 章 ===</div><p>
<sup>1</sup> Pí-sat-lia̍t kap A-hô-lī-a-pek, kap lóng-chóng sim ū tì-hūi ê lâng, chiū-sī tit-tio̍h Iâ-hô-hoa siúⁿ-sù tì-hūi chhang-miâ hō͘ in chai chòe sèng-só͘ ta̍k-iūⁿ lō͘-ēng ê kang-ê, lóng tio̍h chiàu Iâ-hô-hoa só͘ hoan-hù-ê chòe  kang.
<sup>2</sup> Mô͘-se tiàu Pí-sat-lia̍t, A-hô-lī-a-pek, kap kìⁿ-nā sim ū tì-hūi ê lâng lâi, chiū-sī Iâ-hô-hoa ēng tì-hūi siúⁿ-sù in ê sim, sim siū kám-tōng lâi chòe-kang-ê.
<sup>3</sup> In tùi Mô͘-se the̍h it-chhè ê lé-mi̍h, chiū-sī Í-sek-lia̍t lâng ūi-tio̍h chòe sèng-só͘ kap lāi-bīn só͘ ēng ê mi̍h the̍h-lâi-ê.  Peh-sìⁿ ta̍k chá-khí iû-goân ēng kam-sim hiàn ê lé-mi̍h the̍h-lâi hō͘-i.
<sup>4</sup> Kìⁿ-nā chòe sèng-só͘ ê kang chiah-ê ū tì-hūi ê lâng, lóng chiām-thêng in só͘ chòe ê kang;
<sup>5</sup> lâi tùi Mô͘-se kóng, Peh-sìⁿ só͘ the̍h-lâi-ê, pí Iâ-hô-hoa bēng-lēng chòe ê kang só͘ tio̍h ēng ê liāu, kè-gia̍h ū chhun.
<sup>6</sup> Mô͘-se chhut-bēng, in chiū soan-pò͘ tī choân-iâⁿ, kóng, Bô-lūn lâm-lú bo̍h-tit koh chòe sím-mi̍h lâi, hiàn hō͘ sèng-só͘;  tùi án-ni chó͘-chí peh-sìⁿ bô koh the̍h-lâi.
<sup>7</sup> In-ūi in só͘ ū ê chhâi-liāu, kàu-gia̍h thang chòe it-chhè só͘ tio̍h chòe chiah-ê kang, soah ū chhun.
<sup>8</sup> In tiong-kan kìⁿ-nā sim ū tì-hūi chòe-kang-ê, ēng cha̍p-pak ê tiùⁿ chòe hōe-bō͘;  chiah-ê tiùⁿ sī ēng kè-pháng ê iù-tōe, kap lâm-sek, chí-sek, chu-âng-sek ê liāu;  iā ēng kî-khiáu ê kang chit-chiâⁿ ki-lō͘-peng chòe-i.
<sup>9</sup> Múi pak tiùⁿ tn̂g jī-cha̍p-poeh tiú, khoah sì-tiú;  tiùⁿ lóng sī chi̍t-iūⁿ ê chhùn-chhioh.
<sup>10</sup> Chit gō͘ pak tiùⁿ, i chhòng hō͘ in ta̍k pak saⁿ-liân;  hit gō͘ pak tiùⁿ iā ta̍k-pak saⁿ-liân.
<sup>11</sup> Tī chit-ê saⁿ-liân ê tiùⁿ, lō͘-bé pak ê piⁿ-á chòe lâm-sek ê liú-phàn;  tī hit-ê saⁿ-liân ê tiùⁿ, lō͘-bé pak ê piⁿ-á iā án-ni chòe.
<sup>12</sup> I tī chit niá tiùⁿ chòe gō͘-cha̍p ê liú-phàn, koh tī tē-jī niá tiùⁿ saⁿ-liân ê piⁿ-á, iā chòe gō͘-cha̍p ê liú-phàn;  liú-phàn lóng nn̄g-ê nn̄g-ê saⁿ-tùi.
<sup>13</sup> Koh chòe gō͘-cha̍p ê kim-kau, ēng i lâi kau hō͘ tiùⁿ saⁿ-liân;  chiū chiâⁿ-chòe chi̍t ê hōe-bō͘.
<sup>14</sup> I koh ēng soaⁿ-iûⁿ-mn̂g chit cha̍p-it pak ê tiùⁿ, chòe hōe-bō͘-téng ê pò͘-pîⁿ;
<sup>15</sup> múi-pak tiùⁿ tn̂g saⁿ-cha̍p tiú, khoah sì-tiú;  cha̍p-it pak tiùⁿ lóng chi̍t-iūⁿ ê chhùn-chhioh.
<sup>16</sup> Chiong gō͘ pak tiùⁿ liân-chòe chi̍t-pak, koh chiong la̍k pak tiùⁿ liân-chòe chi̍t-pak.
<sup>17</sup> Tī chit-ê saⁿ-liân ê tiùⁿ lō͘-bé pak ê piⁿ-á, i chòe gō͘-cha̍p ê liú-phàn, tī hit-ê saⁿ-liân lō͘-bé pak ê piⁿ-á iā chòe gō͘-cha̍p ê liú-phàn.
<sup>18</sup> I koh chòe gō͘-cha̍p ê tâng-kau, hō͘ pò͘-pîⁿ liân-chòe chi̍t-ê.
<sup>19</sup> Koh ēng ní-âng ê iûⁿ-phê chòe pò͘-pîⁿ ê kòa;  koh ēng hái-káu-phê kòa tī téng-bīn.
<sup>20</sup> I ēng chō-kiap-chhâ chòe hōe-bō͘ khiā ê pán.
<sup>21</sup> Khiā ê pán tn̂g cha̍p-tiú, khoah chi̍t-tiú-pòaⁿ.
<sup>22</sup> Ta̍k tè pán ū nn̄g ê sún saⁿ-pâi;  hōe-bō͘ it-chhè ê pán lóng chiàu án-ni chòe.
<sup>23</sup> I chòe hōe-bō͘ ê pán, lâm-pêng ê lâm-sì jī-cha̍p tè pán;
<sup>24</sup> tī chiah-ê jī-cha̍p tè pán ê ē-bīn chòe sì-cha̍p ê gûn-khū;  chi̍t tè pán ê ē-bīn ū nn̄g ê khū lâi chhēng i nn̄g ki sún;  koh chi̍t tè pán ê ē-bīn iā ū nn̄g ê khū lâi chhēng i nn̄g ki sún.
<sup>25</sup> Hōe-bō͘ tē-jī bīn, chiū-sī pak-bīn, iā chòe pán jī-cha̍p-tè,
<sup>26</sup> kap in ê gûn-khū sì-cha̍p-ê;  chit-ê pán ê ē-bīn ū nn̄g ê khū, hit-ê pán ê ē-bīn iā ū nn̄g ê khū.
<sup>27</sup> Hōe-bō͘ ê āu-bīn, chiū-sī sai-bīn, iā chòe la̍k tè pán.
<sup>28</sup> Hōe-bō͘ āu-bīn ê nn̄g ê kak-thâu, chòe nn̄g tè pán.
<sup>29</sup> Pán ê ē-tn̂g, nn̄g-ê saⁿ-tâng, ti̍t-kàu téng-bīn tē-it ê khoân lóng sī ka-nn̂g-ê;  nn̄g ê kak-thâu ê pán lóng sī án-ni chòe.
<sup>30</sup> Ū poeh ê pán, kap cha̍p-la̍k ê gûn-khū;  ta̍k tè pán ê ē-bīn ū nn̄g ê khū.
<sup>31</sup> I ēng chō-kiap-chhâ chòe hoâiⁿ-kông;  ūi-tio̍h hōe-bō͘ chit-pêng ê pán chòe gō͘-ki,
<sup>32</sup> ūi-tio̍h hōe-bō͘ hit-pêng ê pán chòe gō͘-ki;  koh ūi-tio̍h hōe-bō͘-āu sai-bīn ê pán chòe gō͘-ki.
<sup>33</sup> Pán ê tùi-tiong hit ki hoâiⁿ-kông, hō͘ i tùi chit-thâu kàu hit-thâu.
<sup>34</sup> Pán ēng kim pau; koh chòe pán ê kim-khoân lâi thò kông;  kông iā ēng kim pau.
<sup>35</sup> Koh ēng lâm-sek, chí-sek, chu-âng-sek ê liāu, kap kè-pháng ê iù-tōe chit tiùⁿ-lî; chit-ê tiùⁿ-lî ēng kî-khiáu ê kang chit-chiâⁿ ki-lō͘-peng lâi chòe-ê.
<sup>36</sup> Koh ēng chō-kiap-chhâ ūi-tio̍h i chòe sì ki thiāu, ēng kim pau i;  in ê kau sī kim-ê;  koh ūi-tio̍h in chù sì ê gûn-khū.
<sup>37</sup> Ēng lâm-sek, chí-sek, chu-âng-sek ê liāu, kap kè-pháng ê iù-tōe, ēng siù-hoe ê kang chòe pò͘-pîⁿ mn̂g ê mn̂g-lî,
<sup>38</sup> kap i gō͘ ki thiāu, kap in ê kau;  in ê thiāu-táu kap hoâiⁿ-koaiⁿ ēng kim pau i;  hit gō͘ ê khū sī tâng-ê.

</p></div></div><div class="p_outer"><div class="p_left"> <div class="chap">=== 出埃及記 · 第 37 章 ===</div><p>
<sup>1</sup> Pí-sat-lia̍t用chō-kiap柴做櫃，長兩肘半，闊肘半，高肘半；
<sup>2</sup> 內外用好金包伊，四圍齒金線，
<sup>3</sup> tī伊ê四腳kā伊鑄四個金環；chit-pêng兩環，hit-pêng兩環。
<sup>4</sup> 用chō-kiap柴做兩支kǹg，用金包伊。
<sup>5</sup> 將kǹg穿tī櫃邊ê環內，thang扛櫃。
<sup>6</sup> 用好金做施恩所，長兩肘半，闊肘半。
<sup>7</sup> 用金做兩個ki-lō͘兵；用車ê法做伊，tī施恩所ê雙頭；
<sup>8</sup> chit頭一個ki-lō͘兵，hit頭一個ki-lō͘兵；兩個ki-lō͘兵tī施恩所ê雙頭kap伊連做一塊。
<sup>9</sup> 兩個 ki-lō͘兵高高thí開翼，用in ê翼遮施恩所，in ê面相對；ki-lō͘兵ê面àⁿ施恩所。
<sup>10</sup> 伊用chō-kiap柴做桌，長兩肘，闊一肘，高肘半；
<sup>11</sup> 用好金包伊，四圍kā伊齒金線。
<sup>12</sup> 桌ê四圍各做一巴掌闊ê橫樑；橫樑頂四圍齒金線。
<sup>13</sup> Kā伊鑄四個金環，安tī伊ê四腳ê四角。
<sup>14</sup> 安環ê所在óa近橫樑，thang穿kǹg來扛桌。
<sup>15</sup> 用chō-kiap柴做兩支kǹg，用金包伊，thang扛桌。
<sup>16</sup> 也做桌頂ê器具，伊ê 盤、碗、瓶、杯，thang來灌奠，lóng用好金做。
<sup>17</sup> 伊用好金做燈台；燈台ê座kap中柱，伊ê杯，伊ê目，伊ê花，lóng用phah ê法，做kui座；
<sup>18</sup> 伊ê邊á分出六支；燈台ê chit-pêng有三支，燈台ê hit-pêng有三支；
<sup>19</sup> chit-pêng每支有三個杯，款式親像幸杏花，有目有花；hit-pêng每支也有三個杯，款式親像杏花，有目有花；tùi燈台分出ê六支lóng是án-ni。
<sup>20</sup> 燈台柱有四個杯，款式親像杏花，有伊ê目，kap伊ê花。
<sup>21</sup> 兩支ê下面有一目kap伊相連；koh兩支ê下面有一目kap伊相連；koh兩支ê下面有一目kap伊相連；燈台所出ê六支lóng是án-ni。
<sup>22</sup> Hiah-ê目kap hiah-ê支lóng kap伊連做一個；lóng用好金，照phah ê法做。
<sup>23</sup> 也kā伊做七個燈盞，kap伊ê chián，kap伊ê 盤，lóng用好金做ê。
<sup>24</sup> 做燈台kap一切ê器具用好金一tha-liân-tek。
<sup>25</sup> 伊用chō-kiap柴做香壇，長一肘，闊一肘，款式四方ê；高兩肘；伊hiah-ê角kap壇連做一塊。
<sup>26</sup> 壇 kap伊ê頂面，kap伊ê四圍，kap伊hiah-ê角，lóng用好金包伊，也tī伊ê四圍齒金線。
<sup>27</sup> Koh kā伊做兩個金環，安tī齒線ê下面，tī壇ê雙pêng兩支橫桿ê頂面；chiah-ê環是做穿kǹg ê路用，thang扛壇。
<sup>28</sup> 用chō-kiap柴做kǹg，用金包in。
<sup>29</sup> Koh照做芳味ê法做thang抹ê聖油，kap芳料清潔ê 香。

</p></div><div class="p_right"><div class="chap">=== 出埃及記 · 第 37 章 ===</div><p>
<sup>1</sup> Pí-sat-lia̍t ēng chō-kiap-chhâ chòe kūi, tn̂g nn̄g-tiú-pòaⁿ, khoah tiú-pòaⁿ, koâiⁿ tiú-pòaⁿ;
<sup>2</sup> lāi-gōa ēng hó-kim pau i, sì-ûi khí kim-sòaⁿ,
<sup>3</sup> tī i ê sì-kha kā i chù sì ê kim-khoân;  chit-pêng nn̄g khoân, hit-pêng nn̄g khoân.
<sup>4</sup> Ēng chō-kiap-chhâ chòe nn̄g ki kǹg, ēng kim pau i.
<sup>5</sup> Chiong kǹg chhng tī kūi-piⁿ ê khoân-lāi, thang kng kūi.
<sup>6</sup> Ēng hó-kim chòe si-un-só͘, tn̂g nn̄g-tiú-pòaⁿ, khoah tiú-pòaⁿ.
<sup>7</sup> Ēng kim chòe nn̄g ê ki-lō͘-peng;  ēng chhia ê hoat chòe i, tī si-un-só͘ ê siang-thâu;
<sup>8</sup> chit-thâu chi̍t ê ki-lō͘-peng, hit-thâu chi̍t ê ki-lō͘-peng;  nn̄g ê ki-lō͘-peng tī si-un-só͘ ê siang-thâu kap i liân-chòe chi̍t-tè.
<sup>9</sup> Nn̄g ê ki-lō͘-peng koâiⁿ-koâiⁿ thí-khui si̍t, ēng in ê si̍t jia si-un-só͘, in ê bīn saⁿ-tùi; ki-lō͘-peng ê bīn àⁿ si-un-só͘.
<sup>10</sup> I ēng chō-kiap-chhâ chòe toh, tn̂g nn̄g-tiú, khoah chi̍t-tiú, koâiⁿ tiú-pòaⁿ;
<sup>11</sup> ēng hó-kim pau i, sì-ûi kā i khí kim-sòaⁿ.
<sup>12</sup> Toh ê sì-ûi kok chòe chi̍t pa-chiúⁿ khoah ê hoâiⁿ-niû;  hoâiⁿ-niû-téng sì-ûi khí kim-sòaⁿ.
<sup>13</sup> Kā i chù sì ê kim-khoân, an tī i ê sì-kha ê sì-kak.
<sup>14</sup> An khoân ê só͘-chāi óa-kūn hoâiⁿ-niû, thang chhng-kǹg lâi kng toh.
<sup>15</sup> Ēng chō-kiap-chhâ chòe nn̄g ki kǹg, ēng kim pau i, thang kng toh.
<sup>16</sup> Iā chòe toh-téng ê khì-kū, i ê pôaⁿ, óaⁿ, pân, poe, thang lâi koàn-tiān, lóng ēng hó-kim chòe.
<sup>17</sup> I ēng hó-kim chòe teng-tâi; teng-tâi ê chō kap tiong-thiāu, i ê poe, i ê ba̍k, i ê hoe, lóng ēng phah ê hoat, chòe kui-chō;
<sup>18</sup> i ê piⁿ-á pun-chhut la̍k-ki;  teng-tâi ê chit-pêng ū saⁿ-ki, teng-tâi ê hit-pêng ū saⁿ-ki;
<sup>19</sup> chit-pêng múi-ki ū saⁿ ê poe, khoán-sit chhin-chhiūⁿ hēng-hoe, ū ba̍k ū hoe;  hit-pêng múi-ki iā ū saⁿ ê poe, khoán-sit chhin-chhiūⁿ hēng-hoe, ū ba̍k ū hoe;  tùi teng-tâi pun-chhut ê la̍k-ki lóng sī án-ni.
<sup>20</sup> Teng-tâi thiāu ū sì ê poe, khoán-sit chhin-chhiūⁿ hēng-hoe, ū i ê ba̍k, kap i ê hoe.
<sup>21</sup> Nn̄g-ki ê ē-bīn ū chi̍t-ba̍k kap i saⁿ-liân;  koh nn̄g-ki ê ē-bīn ū chi̍t-ba̍k kap i saⁿ-liân;  koh nn̄g-ki ê ē-bīn ū chi̍t-ba̍k kap i saⁿ-liân; teng-tâi só͘ chhut ê la̍k-ki lóng sī án-ni.
<sup>22</sup> Hiah-ê ba̍k kap hiah-ê ki lóng kap i liân-chòe chi̍t-ê;  lóng ēng hó-kim, chiàu phah ê hoat chòe.
<sup>23</sup> Iā kā i chòe chhit-ê teng-chóaⁿ, kap i ê chián, kap i ê pôaⁿ, lóng ēng hó-kim chòe ê.
<sup>24</sup> Chòe teng-tâi kap it-chhè ê khì-kū ēng hó-kim chi̍t tha-liân-tek.
<sup>25</sup> I ēng chō-kiap-chhâ chòe hiuⁿ-tôaⁿ, tn̂g chi̍t-tiú, khoah chi̍t-tiú, khoán-sit sù-hong-ê;  koâiⁿ nn̄g-tiú;  i hiah-ê kak kap tôaⁿ liân-chòe chi̍t-tè.
<sup>26</sup> Tôaⁿ kap i ê téng-bīn, kap i ê sì-ûi, kap i hiah-ê kak, lóng ēng hó-kim pau i, iā tī i ê sì-ûi khí kim-sòaⁿ.
<sup>27</sup> Koh kā i chòe nn̄g ê kim-khoân, an tī khí-sòaⁿ ê ē-bīn, tī tôaⁿ ê siang-pêng nn̄g ki hoâiⁿ-koaiⁿ ê téng-bīn;  chiah-ê khoân sī chòe chhng-kǹg ê lō͘-ēng, thang kng tôaⁿ.
<sup>28</sup> Ēng chō-kiap-chhâ chòe kǹg, ēng kim pau in.
<sup>29</sup> Koh chiàu chòe phang-bī ê hoat chòe thang boah ê sèng-iû, kap phang-liāu chheng-kiat ê hiuⁿ.

</p></div></div><div class="p_outer"><div class="p_left"> <div class="chap">=== 出埃及記 · 第 38 章 ===</div><p>
<sup>1</sup> 伊用chō-kiap柴做燒祭ê壇；長五肘，闊五肘，chit-ê壇是四方ê；高三肘。
<sup>2</sup> Tī壇ê四角頭做四支角，kap壇相連做一個，用銅包伊。
<sup>3</sup> Koh做壇一切ê器具，伊ê盆、thuh-á、盤、叉、火鼎；一切ê器具lóng用銅做。
<sup>4</sup> Koh為tio̍h壇用銅網做一個層(chân)，安tī壇四面圍腰板ê下面，hō͘伊透到壇ê半腰。
<sup>5</sup> 為tio̍h銅ê層ê四角鑄四個環，做穿kǹg ê路用。
<sup>6</sup> 用chō-kiap柴做kǹg，用銅包in。
<sup>7</sup> 將kǹg穿tī壇雙pêng ê環內，用伊來扛壇；也用板做壇，壇是空殼。
<sup>8</sup> 伊用銅做洗盪 ê盆，kap銅座；是用會幕門前做工ê婦人人ê銅鏡做ê。
<sup>9</sup> 伊做會幕ê帳；hit-ê帳ê南勢，用過紡ê幼苧做帷，一百肘。
<sup>10</sup> 帷ê柱二十支，銅做ê臼二十個；柱ê鉤kap橫桿是用銀做ê。
<sup>11</sup> 北面也一百肘，帷ê柱二十支，銅做ê 臼二十個；柱ê鉤kap橫桿是用銀做ê。
<sup>12</sup> 西面有帷五十肘，帷ê柱十支，臼十個；柱ê鉤kap橫桿是用銀做ê。
<sup>13</sup> 東面ê東勢五十肘。
<sup>14</sup> 門chit-pêng ê帷十五肘，帷ê柱三支，有臼三個。
<sup>15</sup> Hit-pêng也是án-ni；帳門ê左右，kok有帷十五肘；帷ê柱三支，臼三個。
<sup>16</sup> 帳四面ê帳帷lóng是用過紡ê幼苧做。
<sup>17</sup> 柱ê 臼是銅ê，柱ê鉤kap橫桿是銀ê；柱斗是用銀包ê；帳lóng總ê柱是用銀ê橫桿穿相連ê。
<sup>18</sup> 帳門ê門籬是用繡花ê工，用藍色、紫色、朱紅色ê料 kap過紡ê幼苧做ê；長二十肘，高五肘，kap帳ê帷相配。
<sup>19</sup> In ê柱四支，銅ê臼四個，柱ê鉤是銀ê，柱斗是銀包ê，橫桿是銀ê。
<sup>20</sup> 會幕以及帳內四圍所釘ê釘，lóng是銅ê。
<sup>21</sup> Chit-ê會幕是證據ê會幕；hit中間利未人所beh用物件ê總額，是照摩西所吩咐，經過祭司亞倫ê kiáⁿ，Í-tha-má ê手所算ê。
<sup>22</sup> 見若耶和華所吩咐摩西ê，猶大ê支派，Hō͘-jíⁿ ê孫、O͘-lī ê kiáⁿ、Pí-sat-lia̍t lóng做伊。
<sup>23</sup> Kap伊相kap做ê，有Tàn ê支派，A-hi-sat-boat ê kiáⁿ，A-hô-lī-a-pek，伊是gâu雕刻，koh奇巧ê師傅，koh能用藍色、紫色、朱紅色ê料kap幼苧來繡花。
<sup>24</sup> 做聖所一切ê工所用ê金，就是人所獻ê金，照聖所ê秤(phêng)，有二十九tha-liân-tek，koh七百三十sià-khek-le̍k。
<sup>25</sup> 會中受算ê人所出ê銀，照聖所ê秤，有一百tha-liân-tek，koh一千七百七十五 sià-khek-le̍k。
<sup>26</sup> 見若過去歸tī hiah-ê計算ê，tùi二十歲以上，有六十萬連三千五百五十人，照聖所ê秤，ta̍k人出銀半sià-khek-le̍k，就是一pí-ka。
<sup>27</sup> 用hit-ê一百tha-liân-tek ê銀，鑄聖所ê臼，kap帳籬柱ê臼；一百tha-liân-tek做一百個臼，一個臼用一tha-liân-tek。
<sup>28</sup> 用hit-ê一千七百七十五 sià-khek-le̍k ê銀，做柱ê鉤，也包柱斗，也做伊ê橫桿。
<sup>29</sup> 所獻ê銅，有七十tha-lâin-tek，koh兩清四百sià-khek-le̍k。
<sup>30</sup> 用chit-ê銅做會幕門ê臼，kap銅壇，kap伊ê銅網ê層，kap壇lóng總ê器具，
<sup>31</sup> 以及帳四圍ê臼，kap帳門ê臼，kap會幕lóng總所釘ê釘，kap帳四圍所釘ê釘。

</p></div><div class="p_right"><div class="chap">=== 出埃及記 · 第 38 章 ===</div><p>
<sup>1</sup> I ēng chō-kiap-chhâ chòe sio-chè ê tôaⁿ;  tn̂g gō͘-tiú, khoah gō͘-tiú, chit-ê tôaⁿ sī sù-hong-ê; koâiⁿ saⁿ-tiú.
<sup>2</sup> Tī tôaⁿ ê sì kak-thâu chòe sì ki kak, kap tôaⁿ saⁿ-liân chòe chi̍t-ê, ēng tâng pau i.
<sup>3</sup> Koh chòe tôaⁿ it-chhè ê khì-kū, i ê phûn, thuh-á, pôaⁿ, chhe, hé-tiáⁿ;  it-chhè ê khì-kū lóng ēng tâng chòe.
<sup>4</sup> Koh ūi-tio̍h tôaⁿ ēng tâng-bāng chòe chi̍t ê chân, an tī tôaⁿ sì-bīn ûi-io-pán ê ē-bīn, hō͘ i thàu-kàu tôaⁿ ê pòaⁿ-io.
<sup>5</sup> Ūi-tio̍h tâng ê chân ê sì-kak chù sì ê khoân, chòe chhng-kǹg ê lō͘-ēng.
<sup>6</sup> Ēng chō-kiap-chhâ chòe kǹg, ēng tâng pau in.
<sup>7</sup> Chiong kǹg chhng tī tôaⁿ siang-pêng ê khoân-lāi, ēng i lâi kng tôaⁿ;  iā ēng pán chòe tôaⁿ, tôaⁿ sī khang-khak.
<sup>8</sup> I ēng tâng chòe sóe-tn̄g ê phûn, kap tâng-chō;  sī ēng hōe-bō͘ mn̂g-chêng chòe-kang ê hū-jîn-lâng ê tâng-kiàⁿ chòe-ê.
<sup>9</sup> I chòe hōe-bō͘ ê tiûⁿ;  hit-ê tiûⁿ ê lâm-sì, ēng kè-pháng ê iù-tōe chòe ûi, chi̍t-pah tiú.
<sup>10</sup> Ûi ê thiāu jī-cha̍p ki, tâng-chòe ê khū jī-cha̍p-ê;  thiāu ê kau kap hoâiⁿ-koaiⁿ sī ēng gûn chòe-ê.
<sup>11</sup> Pak-bīn iā chi̍t-pah tiú, ûi ê thiāu jī-cha̍p ki, tâng-chòe ê khū jī-cha̍p ê;  thiāu ê kau kap hoâiⁿ-koaiⁿ sī ēng gûn chòe-ê.
<sup>12</sup> Sai-bīn ū ûi gō͘-cha̍p tiú, ûi ê thiāu cha̍p-ki, khū cha̍p-ê;  thiāu ê kau kap hoâiⁿ-koaiⁿ sī ēng gûn chòe-ê.
<sup>13</sup> Tang-bīn ê tang-sì gō͘-cha̍p tiú.
<sup>14</sup> Mn̂g chit-pêng ê ûi cha̍p-gō͘ tiú, ûi ê thiāu saⁿ-ki, ū khū saⁿ-ê.
<sup>15</sup> Hit-pêng iā sī án-ni;  tiûⁿ-mn̂g ê chó-iū, kok ū ûi cha̍p-gō͘ tiú;  ûi ê thiāu saⁿ-ki, khū saⁿ-ê.
<sup>16</sup> Tiûⁿ sì-bīn ê tiùⁿ-ûi lóng sī ēng kè-pháng ê iù-tōe chòe.
<sup>17</sup> Thiāu ê khū sī tâng-ê, thiāu ê kau kap hoâiⁿ-koaiⁿ sī gûn-ê;  thiāu-táu sī ēng gûn pau-ê;  tiûⁿ lóng chóng ê thiāu sī ēng gûn ê hoâiⁿ-koaiⁿ chhēng saⁿ-liân-ê.
<sup>18</sup> Tiûⁿ-mn̂g ê mn̂g-lî sī ēng siù-hoe ê kang, ēng lâm-sek, chí-sek, chu-âng-sek ê liāu kap kè-pháng ê iù-tōe chòe-ê;  tn̂g jī-cha̍p tiú, koâiⁿ gō͘ tiú, kap tiûⁿ ê ûi saⁿ-phòe.
<sup>19</sup> In ê thiāu sì-ki, tâng ê khū sì-ê, thiāu ê kau sī gûn-ê, thiāu-táu sī gûn pau-ê, hoâiⁿ-koaiⁿ sī gûn-ê.
<sup>20</sup> Hōe-bō͘ í-ki̍p tiûⁿ-lāi sì-ûi só͘ tèng ê teng, lóng sī tâng-ê.
<sup>21</sup> Chit-ê hōe-bō͘ sī chèng-kù ê hōe-bō͘;  hit tiong-kan Lī-bī lâng só͘ beh ēng mi̍h-kiāⁿ ê chóng-gia̍h, sī chiàu Mô͘-se só͘ hoan-hù, keng-kè chè-si A-lûn ê kiáⁿ, Í-tha-má ê chhiú só͘ sǹg-ê.
<sup>22</sup> Kìⁿ-nā Iâ-hô-hoa só͘ hoan-hù Mô͘-se-ê, Iû-tāi ê chi-phài, Hō͘-jíⁿ ê sun, O͘-lī ê kiáⁿ, Pí-sat-lia̍t lóng chòe-i.
<sup>23</sup> Kap i saⁿ-kap chòe-ê, ū Tàn ê chi-phài, A-hi-sat-boat ê kiáⁿ, A-hô-lī-a-pek, i sī gâu tiau-khek, koh kî-khiáu ê sai-hū, koh ōe ēng lâm-sek, chí-sek, chu-âng-sek ê liāu kap iù-tōe lâi siù-hoe.
<sup>24</sup> Chòe sèng-só͘ it-chhè ê kang só͘ ēng ê kim, chiū-sī lâng só͘ hiàn ê kim, chiàu sèng-só͘ ê phêng, ū jī-cha̍p-káu tha-liân-tek, koh chhit-pah saⁿ-cha̍p sià-khek-le̍k.
<sup>25</sup> Hōe-tiong siū sǹg ê lâng só͘ chhut ê gûn, chiàu sèng-só͘ ê phêng, ū chi̍t-pah tha-liân-tek, koh chi̍t-chheng chhit-pah chhit-cha̍p gō͘ sià-khek-le̍k.
<sup>26</sup> Kìⁿ-nā kè-khì kui tī hiah-ê kè-sǹg-ê, tùi jī-cha̍p hè í-chiūⁿ, ū la̍k-cha̍p-bān liân saⁿ-chheng gō͘-pah gō͘-cha̍p lâng, chiàu sèng-só͘ ê phêng, ta̍k-lâng chhut-gûn pòaⁿ sià-khek-le̍k, chiū-sī chi̍t pí-ka.
<sup>27</sup> Ēng hit-ê chi̍t-pah tha-liân-tek ê gûn, chù sèng-só͘ ê khū, kap tiùⁿ-lî-thiāu ê khū;  chi̍t pah tha-liân-tek chòe chi̍t-pah ê khū, chi̍t ê khū ēng chi̍t tha-liân-tek.
<sup>28</sup> Ēng hit-ê chi̍t-chheng chhit-pah chhit-cha̍p-gō͘ sià-khek-le̍k ê gûn, chòe thiāu ê kau, iā pau thiāu-táu, iā chòe i ê hoâiⁿ-koaiⁿ.
<sup>29</sup> Só͘ hiàn ê tâng, ū chhit-cha̍p tha-liân-tek, koh nn̄g-chheng sì-pah sià-khek-le̍k.
<sup>30</sup> Ēng chit-ê tâng chòe hōe-bō͘ mn̂g ê khū, kap tâng-tôaⁿ, kap i ê tâng-bāng ê chân, kap tôaⁿ lóng-chóng ê khì-kū,
<sup>31</sup> í-ki̍p tiûⁿ sì-ûi ê khū, kap tiûⁿ-mn̂g ê khū, kap hōe-bō͘ lóng-chóng só͘ tèng ê teng, kap tiûⁿ sì-ûi só͘ tèng ê teng.

</p></div></div><div class="p_outer"><div class="p_left"> <div class="chap">=== 出埃及記 · 第 39 章 ===</div><p>
<sup>1</sup> In用藍色、紫色、朱紅色ê料做精工ê衣服，tī聖所穿來服事，koh kā亞倫做聖衫，是照耶和華所吩咐摩西ê。
<sup>2</sup> 伊用金kap藍色、紫色、朱紅色ê料，kap過紡ê幼苧，做í-hut-tek。
<sup>3</sup> In將金tûi做薄片，剪做線，chham tī藍色、紫色、朱紅色ê料，kap幼苧用奇巧ê工做ê。
<sup>4</sup> Koh kā伊做披肩來連伊，hō͘伊雙pêng相連。
<sup>5</sup> Hit頂面奇巧ê工織ê帶，所用來hâ-ê，kap í-hut-tek同一樣ê做法，kap伊連做一塊，用金kap藍色、紫色、朱紅色ê料，kap過紡ê幼苧做伊；照耶和華所吩咐摩西ê。
<sup>6</sup> Koh tok紅瑪瑙入tī金槽裡，照刻印ê法，刻以色列hiah-ê kiáⁿ ê名tī hit頂面；
<sup>7</sup> 安tī í-hut-tek ê披肩，為以色列人做記念ê石；照耶和華所吩咐摩西ê。
<sup>8</sup> 伊用奇巧ê師傅ê手工做補褂，kap í-hut-tek同一樣ê做法；用金kap藍色、紫色、朱紅色ê料，kap過紡ê幼苧做ê。
<sup>9</sup> 補褂是四方ê；拗(áu)做雙重；長一掠，闊一掠，是雙重ê。
<sup>10</sup> 頂面入寶石四chōa，一chōa是紅寶石、黃玉、紅玉；這是第一chōa。
<sup>11</sup> 第二chōa是綠寶石、藍寶石、金剛石。
<sup>12</sup> 第三chōa是紫色ê瑪瑙，白色ê瑪瑙，紫色ê水晶。
<sup>13</sup> 第四chōa是綠玉、紅瑪瑙、碧玉；chiah-ê lóng入tī 金槽內。
<sup>14</sup> Chiah-ê寶石照以色列ê kiáⁿ ê名，共十二塊，親像刻印，每塊刻一個名，為tio̍h十二支派來做伊。
<sup>15</sup> In用好金phah鍊á，親像索á，安tī補褂。
<sup>16</sup> In koh做兩個金槽kap兩個金環，將chit兩個環安tī補褂 ê雙頭。
<sup>17</sup> 將所phah hit兩條金鍊á，連tī 雙頭兩個環。
<sup>18</sup> 用所phah兩條鍊á ê雙頭，連tī兩個槽，安tī í-hut-tek披肩ê頭前。
<sup>19</sup> 做兩個金環，hē tī補褂雙頭ê墘(kîⁿ)，近í-hut-tek ǹg內hit-pêng。
<sup>20</sup> Koh做兩個金環，安tī í-hut-tek披肩下面ê頭前，óa近相連ê所在，tī í-hut-tek奇巧ê工所織ê帶ê頂面。
<sup>21</sup> In用藍色ê幼帶，將pó͘褂 ê環kap í-hut-tek ê環縛相連，hō͘伊連(liâm)tī í-hut-tek奇巧ê工所織ê帶；hō͘補褂 kap í-hut-tek無離縫；是照耶和華所吩咐摩西ê。
<sup>22</sup> 伊用織布ê工做í-hut-tek內面ê外袍，kui領是藍色。
<sup>23</sup> 袍ê對中做一個領孔；孔ê周圍織領緣，親像戰甲ê領孔，免得破裂。
<sup>24</sup> 袍ê下腳pô͘，用藍色、紫色、朱紅色ê料，kap過紡ê幼苧，做石榴。
<sup>25</sup> Koh用好金做hâm-lêng，用hâm-lêng，kâⁿ石榴，hē tī袍四圍ê下腳pô͘，石榴ê中間；
<sup>26</sup> 一粒hâm-lêng，一粒石榴，一粒hâm-lêng，一粒石榴，tī袍四圍ê ē-kha-pô͘，thang穿來服事；是照耶和華所吩咐摩西ê。
<sup>27</sup> In用織成ê幼苧布，kā亞倫kap伊hiah-ê kiáⁿ做內衫。
<sup>28</sup> 也做幼苧布ê帽，kap幼苧布súi-súi包頭殼ê巾，用過紡ê幼苧布做褲。
<sup>29</sup> Koh用過紡ê幼苧，kap藍色、紫色、朱紅色ê料，用繡花ê手工，做腰帶；是照耶和華所吩咐摩西ê。
<sup>30</sup> In用好金做聖ê冕旒ê牌，照刻印ê法；刻字tī hit頂面，講：做聖歸耶和華。
<sup>31</sup> Koh用藍色ê帶，將牌縛tī帽頂；是照耶和華所吩咐摩西ê。
<sup>32</sup> Tùi án-ni，聚集ê會幕一切ê工lóng做明白，凡若耶和華所吩咐摩西ê，以色列人照án-ni做。
<sup>33</sup> In送到摩西hia，就是會幕、布棚，kap lóng總ê器具，伊ê 鉤、板、kông、柱、臼；
<sup>34</sup> 染紅羊káng皮ê蓋，海狗皮ê蓋，kap遮遮ê帳籬，
<sup>35</sup> 法櫃kap伊e5kng3，kap施恩所；
<sup>36</sup> 桌kap伊lóng總ê器具，kap排列ê餅；
<sup>37</sup> 好金ê燈台，kap伊ê燈盞，就是排列ê燈盞，kap伊lóng總ê器具，kap點光 ê油；
<sup>38</sup> 金壇，抹ê油，芳ê香料，布棚門ê門籬；
<sup>39</sup> 銅壇，kap伊ê銅ê層，伊ê kǹg，kap伊lóng總ê器具，洗盪 ê盆kap伊ê座，
<sup>40</sup> 帳ê帳帷 kap伊ê柱，伊ê臼，帳門ê門籬，用ê索，釘ê釘，kap布棚kap會幕內一概做路用ê器具；
<sup>41</sup> 精工ê衣服，tī聖所穿來服事，kap祭司亞倫ê聖衫，以及伊ê kiáⁿ e衫，做祭司來服事。
<sup>42</sup> 以色列人照耶和華所吩咐摩西一切ê話，做一切ê工。
<sup>43</sup> 摩西看見一切ê工，看ah，in已經做成，照耶和華所吩咐ê，in照án-ni做；摩西就kā in祝福。

</p></div><div class="p_right"><div class="chap">=== 出埃及記 · 第 39 章 ===</div><p>
<sup>1</sup> In ēng lâm-sek, chí-sek, chu-âng-sek ê liāu chòe cheng-kong ê i-ho̍k, tī sèng-só͘ chhēng lâi ho̍k-sāi, koh kā A-lûn chòe sèng-saⁿ, sī chiàu Iâ-hô-hoa só͘ hoan-hù Mô͘-se-ê.
<sup>2</sup> I ēng kim kap lâm-sek, chí-sek, chu-âng-sek ê liāu, kap kè-pháng ê iù-tōe, chòe í-hut-tek.
<sup>3</sup> In chiong kim tûi chòe po̍h-phìⁿ, chián chòe sòaⁿ, chham tī lâm-sek, chí-sek, chu-âng-sek ê liāu, kap iù-tōe ēng kî-khiáu ê kang chòe-ê.
<sup>4</sup> Koh kā i chòe phi-kian lâi liân-i, hō͘ i siang-pêng saⁿ-liân.
<sup>5</sup> Hit téng-bīn kî-khiáu ê kang chit-ê tòa, só͘ ēng lâi hâ-ê, kap í-hut-tek tâng-chi̍t-iūⁿ ê chòe-hoat, kap i liân-chòe chi̍t-tè, ēng kim kap lâm-sek, chí-sek, chu-âng-sek ê liāu, kap kè-pháng ê iù-tōe chòe-i;  chiàu Iâ-hô-hoa só͘ hoan-hù Mô͘-se-ê.
<sup>6</sup> Koh tok âng-bé-ló ji̍p tī kim-chô-ni̍h, chiàu khek-ìn ê hoat, khek Í-sek-lia̍t hiah-ê kiáⁿ ê miâ tī hit téng-bīn;
<sup>7</sup> an tī í-hut-tek ê phi-kian, ūi Í-sek-lia̍t lâng chòe kì-liām ê chio̍h; chiàu Iâ-hô-hoa só͘ hoan-hù Mô͘-se-ê.
<sup>8</sup> I ēng kî-khiáu ê sai-hū ê chhiú-kang chòe pó͘-kòa, kap í-hut-tek tâng chi̍t-iūⁿ ê chòe-hoat;  ēng kim, kap lâm-sek, chí-sek, chu-âng-sek ê liāu, kap kè-pháng ê iù-tōe chòe-ê.
<sup>9</sup> Pó͘-kòa sī sù-hong-ê;  áu chòe siang-têng;  tn̂g chi̍t-lia̍h, khoah chi̍t-lia̍h, sī siang-têng-ê.
<sup>10</sup> Téng-bīn ji̍p pó-chio̍h sì-chōa, chi̍t-chōa sī âng-pó-chio̍h, n̂g-ge̍k, âng-ge̍k;  che sī tē-it chōa.
<sup>11</sup> Tē-jī chōa sī le̍k-pó-chio̍h, lâm-pó-chio̍h, kim-kong-chio̍h.
<sup>12</sup> Tē-saⁿ chōa sī chí-sek ê bé-ló, pe̍h-sek ê bé-ló, chí-sek ê chúi-chiⁿ.
<sup>13</sup> Tē-sì chōa sī le̍k-ge̍k, âng-bé-ló, phek-ge̍k;  chiah-ê lóng ji̍p tī kim-chô-lāi.
<sup>14</sup> Chiah-ê pó-chio̍h chiàu Í-sek-lia̍t ê kiáⁿ ê miâ, kiōng cha̍p-jī tè, chhin-chhiūⁿ khek ìn, múi-tè khek chi̍t ê miâ, ūi-tio̍h cha̍p-jī chi-phài lâi chòe-i.
<sup>15</sup> In ēng hó-kim phah liān-á,  chhin-chhiūⁿ soh-á, an tī pó͘-kòa.
<sup>16</sup> In koh chòe nn̄g ê kim-chô kap nn̄g ê kim-khoân, chiong chit nn̄g ê khoân an tī pó͘-kòa ê siang-thâu.
<sup>17</sup> Chiong só͘ phah hit nn̄g tiâu kim-liān-á, liân tī siang-thâu nn̄g ê khoân.
<sup>18</sup> Ēng só͘ phah nn̄g-tiâu liān-á ê siang-thâu, liân tī nn̄g ê chô, an tī í-hut-tek phi-kian ê thâu-chêng.
<sup>19</sup> Chòe nn̄g ê kim-khoân, hē tī pó͘-kòa siang-thâu ê kîⁿ, kūn í-hut-tek ǹg-lāi hit-pêng.
<sup>20</sup> Koh chòe nn̄g ê kim-khoân, an tī í-hut-tek phi-kian ē-bīn ê thâu-chêng, óa-kūn saⁿ-liân ê só͘-chāi, tī í-hut-tek kî-khiáu ê kang só͘ chit-ê tòa ê téng-bīn.
<sup>21</sup> In ēng lâm-sek ê iù-tòa, chiong pó͘-kòa ê khoân kap í-hut-tek ê khoân pa̍k saⁿ-liân, hō͘ i liâm tī í-hut-tek kî-khiáu ê kang só͘ chit-ê tòa;  hō͘ pó͘-kòa kap í-hut-tek bô lī-phāng;  sī chiàu Iâ-hô-hoa só͘ hoan-hù Mô͘-se-ê.
<sup>22</sup> I ēng chit-pò͘ ê kang chòe í-hut-tek lāi-bīn ê gōa-phàu, kui-niá sī lâm-sek.
<sup>23</sup> Phàu ê tùi-tiong chòe chi̍t ê niá-khang; khang ê chiu-ûi chit niá-iân, chhin-chhiūⁿ chiàn-kah ê niá-khang, bián-tit phòa-li̍h.
<sup>24</sup> Phàu ê ē-kha-pô͘, ēng lâm-sek, chí-sek, chu-âng-sek ê liāu, kap kè-pháng ê iù-tōe, chòe sia̍h-liû.
<sup>25</sup> Koh ēng hó-kim chòe hâm-lêng, ēng hâm-lêng, kâⁿ sia̍h-liû, hē tī phàu sì-ûi ê ē-kha-pô͘, sia̍h-liû ê tiong-kan;
<sup>26</sup> chi̍t-lia̍p hâm-lêng, chi̍t-lia̍p sia̍h-liû, chi̍t-lia̍p hâm-lêng, chi̍t-lia̍p sia̍h-liû, tī phàu sì-ûi ê ē-kha-pô͘, thang chhēng lâi ho̍k-sāi;  sī chiàu Iâ-hô-hoa só͘ hoan-hù Mô͘-se-ê.
<sup>27</sup> In ēng chit-chiâⁿ ê iù-tōe-pò͘, kā A-lûn kap i hiah-ê kiáⁿ chòe lāi-saⁿ.
<sup>28</sup> Iā chòe iù-tōe-pò͘ ê bō, kap iù-tōe-pò͘ súi-súi pau thâu-khak ê kun, ēng kè-pháng ê iù-tōe-pò͘ chòe-khò͘.
<sup>29</sup> Koh ēng kè-pháng ê iù-tōe, kap lâm-sek, chí-sek, chu-âng-sek ê liāu, ēng siù-hoe ê chhiú-kang, chòe io-tòa;  sī chiàu Iâ-hô-hoa só͘ hoan-hù Mô͘-se ê.
<sup>30</sup> In ēng hó-kim chòe sèng ê bián-liû ê pâi, chiàu khek-ìn ê hoat;  khek-jī tī hit téng-bīn, kóng, CHÒE SÈNG KUI IÂ-HÔ-HOA.
<sup>31</sup> Koh ēng lâm-sek ê tòa, chiong pâi pa̍k tī bō-téng;  sī chiàu Iâ-hô-hoa só͘ hoan-hù Mô͘-se-ê.
<sup>32</sup> Tùi án-ni chū-chi̍p ê hōe-bō͘ it-chhè ê kang lóng chòe bêng-pe̍k, hoān-nā Iâ-hô-hoa só͘ hoan-hù Mô͘-se ê, Í-sek-lia̍t lâng chiàu án-ni chòe.
<sup>33</sup> In sàng kàu Mô͘-se hia, chiū-sī hōe-bō͘, pò͘-pîⁿ, kap lóng-chóng ê khì-kū, i ê kau, pán, kông, thiāu, khū;
<sup>34</sup> ní-âng iûⁿ-káng-phê ê kòa, hái-káu-phê ê kòa, kap jia-cha̍h ê tiùⁿ-lî,
<sup>35</sup> hoat-kūi kap i ê kǹg, kap si-un-só͘;
<sup>36</sup> toh kap i lóng-chóng ê khì-kū, kap pâi-lia̍t ê piáⁿ;
<sup>37</sup> hó-kim ê teng-tâi, kap i ê teng-chóaⁿ, chiū-sī pâi-lia̍t ê teng-chóaⁿ, kap i lóng-chóng ê khì-kū, kap tiám kng ê iû;
<sup>38</sup> kim-tôaⁿ, boah ê iû, phang ê hiuⁿ-liāu, pò͘-pîⁿ-mn̂g ê mn̂g-lî;
<sup>39</sup> tâng-tôaⁿ, kap i ê tâng ê chân, i ê kǹg, kap i lóng-chóng ê khì-kū, sóe-tn̄g ê phûn kap i ê chō,
<sup>40</sup> tiûⁿ ê tiùⁿ-ûi kap i ê thiāu, i ê khū, tiûⁿ-mn̂g ê mn̂g-lî, ēng ê soh, tèng ê teng, kap pò͘-pîⁿ kap hōe-bō͘-lāi it-khài chòe lō͘-ēng ê khì-kū;
<sup>41</sup> cheng-kong ê i-ho̍k, tī sèng-só͘ chhēng lâi ho̍k-sāi, kap chè-si A-lûn ê sèng-saⁿ, í-ki̍p i ê kiáⁿ ê saⁿ, chòe chè-si lâi ho̍k-sāi.
<sup>42</sup> Í-sek-lia̍t lâng chiàu Iâ-hô-hoa só͘ hoan-hù Mô͘-se it-chhè ê ōe, chòe it-chhè ê kang.
<sup>43</sup> Mô͘-se khòaⁿ-kìⁿ it-chhè ê kang, khòaⁿ ah, in í-keng chòe-chiâⁿ, chiàu Iâ-hô-hoa só͘ hoan-hù-ê, in chiàu án-ni chòe; Mô͘-se chiū kā in chiok-hok.

</p></div></div><div class="p_outer"><div class="p_left"> <div class="chap">=== 出埃及記 · 第 40 章 ===</div><p>
<sup>1</sup> 耶和華吩咐摩西講：
<sup>2</sup> 正月初一，你tio̍h起聚集ê會幕。
<sup>3</sup> 你tio̍h hē法櫃tī hit內面，用帳籬遮遮伊。
<sup>4</sup> 扛桌入去，排設頂面ê物；扛燈台入去，點伊ê燈。
<sup>5</sup> 扛燒香ê金壇，hē tī法櫃前，掛會幕門ê門籬。
<sup>6</sup> 將燒祭ê壇，hē tī聚集ê會幕門前。
<sup>7</sup> 將洗盪 ê盆，hē tī會幕kap壇ê中間，貯水tī盆內。
<sup>8</sup> Koh tī四圍khiā帳帷，掛帳門ê門籬。
<sup>9</sup> 用抹ê油抹會幕，kap其中凡所有ê，分別伊kap lóng總ê器具做聖；伊就做聖。
<sup>10</sup> Koh抹燒祭ê壇，kap伊lóng總ê器具，分別壇做聖；壇就做至聖。
<sup>11</sup> 也tio̍h抹洗盪 ê盆，分別伊做聖。
<sup>12</sup> Koh tio̍h chhōa亞倫kap伊hiah-ê kiáⁿ，到會幕門前，用水kā in洗。
<sup>13</sup> 也kā亞倫穿聖衫，koh用油抹伊，分別伊做聖，hō͘伊做祭司來服事我。
<sup>14</sup> Koh chhōa伊hiah-ê kiáⁿ來，kā in穿內袍。
<sup>15</sup> Tio̍h kā in抹油，親像抹in老父一樣，hō͘ in做祭司來服事我；in受抹油beh永遠做祭司，到ta̍k世代。
<sup>16</sup> 摩西án-ni行；lóng是照耶和華所吩咐伊ê來行。
<sup>17</sup> 第二年正月初一，會幕就khiā起來。
<sup>18</sup> 摩西khiā會幕hē hiah-ê臼，khiā hiah-ê板，穿hiah-ê橫kông，khiā hiah-ê柱。
<sup>19</sup> Tī會幕頂搭布棚，將布棚ê蓋，蓋(khàm)tī伊ê頂面，是照耶和華所吩咐摩西ê。
<sup>20</sup> Koh用律法hē tī櫃內，用kǹg穿tī櫃裡，hē施恩所tī櫃頂。
<sup>21</sup> 扛櫃入會幕，掛jia遮ê帳籬，jia遮法櫃，是照耶和華所吩咐摩西ê。
<sup>22</sup> Koh將桌hē tī會幕內，tī會幕ê北勢，tī帳籬外；
<sup>23</sup> hit頂面用餅排tī耶和華ê面前；是照耶和華所吩咐摩西ê。
<sup>24</sup> Koh hē燈台tī會幕內，kap桌相對，tī會幕ê南pêng。
<sup>25</sup> Tī耶和華ê面前點燈；是照耶和華所吩咐摩西ê。
<sup>26</sup> Koh hē金壇tī會幕內ê帳籬前；
<sup>27</sup> tī hit頂面燒芳料ê香；是照耶和華所吩咐摩西ê。
<sup>28</sup> Koh掛會幕門ê門籬。
<sup>29</sup> Tī聚集ê會幕門前，hē燒祭ê壇，將燒祭kap素祭獻tī hit頂面；是照耶和華所吩咐摩西ê。
<sup>30</sup> Hē洗盪 ê盆tī會幕kap壇ê中間，盆內貯水，thang洗盪。
<sup>31</sup> 摩西kap亞倫kap伊hiah-ê kiáⁿ，tī-hia洗手洗腳。
<sup>32</sup> In入會幕ê時，á是就近壇 ê時，就洗；是照耶和華所吩咐摩西ê。
<sup>33</sup> Tī會幕kap壇ê四圍，khiā帳帷，也掛帳帷門ê門籬；án-ni摩西就完工。
<sup>34</sup> Hit時雲遮蓋會幕，耶和華ê榮光充滿會幕。
<sup>35</sup> 摩西bōe能入會幕，因為雲停tī hit頂面；koh耶和華ê榮光充滿tī會幕。
<sup>36</sup> 雲tùi會幕收上去ê時，以色列人就起身行in ê路站。
<sup>37</sup> 雲若無收上去，in就無起身行，直直到雲收上去。
<sup>38</sup> 日時耶和華ê雲tī會幕頂，暝時hit中間有火，tī以色列全家ê目睭前；tī in所行ê路站lóng是án-ni。

</p></div><div class="p_right"><div class="chap">=== 出埃及記 · 第 40 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Chiaⁿ-ge̍h chhoe-it, lí tio̍h khí chū-chi̍p ê hōe-bō͘.
<sup>3</sup> Lí tio̍h hē hoat-kūi tī hit lāi-bīn, ēng tiùⁿ-lî jia-cha̍h-i.
<sup>4</sup> Kng toh ji̍p-khì, pâi-siat téng-bīn ê mi̍h;  kng teng-tâi ji̍p-khì, tiám i ê teng.
<sup>5</sup> Kng sio-hiuⁿ ê kim-tôaⁿ, hē tī hoat-kūi-chêng, kòa hōe-bō͘ mn̂g ê mn̂g-lî.
<sup>6</sup> Chiong sio-chè ê tôaⁿ, hē tī chū-chi̍p ê hōe-bō͘ mn̂g-chêng.
<sup>7</sup> Chiong sóe-tn̄g ê phûn, hē tī hōe-bō͘ kap tôaⁿ ê tiong-kan, tóe chúi tī phûn-lāi.
<sup>8</sup> Koh tī sì-ûi khiā tiûⁿ-ûi, kòa tiûⁿ-mn̂g ê mn̂g-lî.
<sup>9</sup> Ēng boah ê iû boah hōe-bō͘, kap kî-tiong hoān só͘-ū-ê, hun-piat i kap lóng-chóng ê khì-kū chòe-sèng;  i chiū chòe-sèng.
<sup>10</sup> Koh boah sio-chè ê tôaⁿ, kap i lóng-chóng ê khì-kū, hun-piat tôaⁿ chòe-sèng;  tôaⁿ chiū chòe chì-sèng.
<sup>11</sup> Iā tio̍h boah sóe-tn̄g ê phûn, hun-piat i chòe-sèng.
<sup>12</sup> Koh tio̍h chhōa A-lûn kap i hiah-ê kiáⁿ, kàu hōe-bō͘ mn̂g-chêng, ēng chúi kā in sóe.
<sup>13</sup> Iā kā A-lûn chhēng sèng-saⁿ, koh ēng iû boah i, hun-piat i chòe-sèng, hō͘ i chòe chè-si lâi ho̍k-sāi Góa.
<sup>14</sup> Koh chhōa i hiah-ê kiáⁿ lâi, kā in chhēng lāi-phàu.
<sup>15</sup> Tio̍h kā in boah-iû, chhin-chhiūⁿ boah in lāu-pē chi̍t-iūⁿ, hō͘ in chòe chè-si lâi ho̍k-sāi Góa;  in siū boah-iû beh éng-oán chòe chè-si, kàu ta̍k sè-tāi.
<sup>16</sup> Mô͘-se án-ni kiâⁿ; lóng sī chiàu Iâ-hô-hoa só͘ hoan-hù i ê lâi kiâⁿ.
<sup>17</sup> Tē-jī nî chiaⁿ-ge̍h chhoe-it, hōe-bō͘ chiū khiā-khí-lâi.
<sup>18</sup> Mô͘-se khiā hōe-bō͘ hē hiah-ê khū, khiā hiah-ê pán, chhng hiah-ê hoâiⁿ-kông, khiā hiah-ê thiāu.
<sup>19</sup> Tī hōe-bō͘ téng tah pò͘-pîⁿ, chiong pò͘-pîⁿ ê kòa, khàm tī i ê téng-bīn, sī chiàu Iâ-hô-hoa só͘ hoan-hù Mô͘-se-ê.
<sup>20</sup> Koh ēng lu̍t-hoat hē tī kūi-lāi, ēng kǹg chhng tī kūi-ni̍h, hē si-un-só͘ tī kūi-téng.
<sup>21</sup> Kng kūi ji̍p hōe-bō͘, kòa jia-cha̍h ê tiùⁿ-lî, jia-cha̍h hoat-kūi, sī chiàu Iâ-hô-hoa só͘ hoan-hù Mô͘-se-ê.
<sup>22</sup> Koh chiong toh hē tī hōe-bō͘-lāi, tī hōe-bō͘ ê pak-sì, tī tiùⁿ-lî gōa;
<sup>23</sup> hit téng-bīn ēng piáⁿ pâi tī Iâ-hô-hoa ê bīn-chêng;  sī chiàu Iâ-hô-hoa só͘ hoan-hù Mô͘-se-ê.
<sup>24</sup> Koh hē teng-tâi tī hōe-bō͘-lāi, kap toh saⁿ-tùi, tī hōe-bō͘ ê lâm-pêng.
<sup>25</sup> Tī Iâ-hô-hoa ê bīn-chêng tiám-teng;  sī chiàu Iâ-hô-hoa só͘ hoan-hù Mô͘-se-ê.
<sup>26</sup> Koh hē kim-tôaⁿ tī hōe-bō͘-lāi ê tiùⁿ-lî chêng;
<sup>27</sup> tī hit téng-bīn sio phang-liāu ê hiuⁿ;  sī chiàu Iâ-hô-hoa só͘ hoan-hù Mô͘-se-ê.
<sup>28</sup> Koh kòa hōe-bō͘ mn̂g ê mn̂g-lî.
<sup>29</sup> Tī chū-chi̍p ê hōe-bō͘ mn̂g-chêng, hē sio-chè ê tôaⁿ, chiong sio-chè kap sò͘-chè hiàn ti7hit téng-bīn;  sī chiàu Iâ-hô-hoa só͘ hoan-hù Mô͘-se-ê.
<sup>30</sup> Hē sóe-tn̄g ê phûn tī hōe-bō͘ kap tôaⁿ ê tiong-kan, phûn-lāi tóe chúi, thang sóe-tn̄g.
<sup>31</sup> Mô͘-se kap A-lûn kap i hiah-ê kiáⁿ, tī-hia sóe-chhiú sóe-kha.
<sup>32</sup> In ji̍p hōe-bō͘ ê sî, á-sī chiū-kūn tôaⁿ ê sî, chiū sóe;  sī chiàu Iâ-hô-hoa só͘ hoan-hù Mô͘-se-ê.
<sup>33</sup> Tī hōe-bō͘ kap tôaⁿ ê sì-ûi, khiā tiùⁿ-ûi, iā kòa tiùⁿ-ûi mn̂g ê mn̂g-lî;  án-ni Mô͘-se chiū oân-kang.
<sup>34</sup> Hit-sî hûn jia-khàm hōe-bō͘, Iâ-hô-hoa ê êng-kng chhiong-móa hōe-bō͘.
<sup>35</sup> Mô͘-se bōe-ōe ji̍p hōe-bō͘, in-ūi hûn thêng tī hit téng-bīn;  koh Iâ-hô-hoa ê êng-kng chhiong-móa tī hōe-bō͘.
<sup>36</sup> Hûn tùi hōe-bō͘ siu chiūⁿ-khì ê sî, Í-sek-lia̍t lâng chiū khí-sin kiâⁿ in ê lō͘-chām.
<sup>37</sup> Hûn nā bô siu chiūⁿ-khì, in chiū bô khí-sin kiâⁿ, ti̍t-ti̍t kàu hûn siu chiūⁿ-khì.
<sup>38</sup> Ji̍t-sî Iâ-hô-hoa ê hûn tī hōe-bō͘ téng, mî-sî hit tiong-kan ū hé, tī Í-sek-lia̍t choân-ke ê ba̍k-chiu-chêng;  tī in só͘ kiâⁿ ê lō͘-chām lóng sī.

</p></div></div></section>

<section>

<div class="p_outer"><div class="p_left"> <div class="chap">=== 利未記 · 第 1 章 ===</div><p>
<sup>1</sup> 耶和華叫摩西tùi會幕內，kā伊講：
<sup>2</sup> 你tio̍h吩咐以色列人kā in講：Lín中間若有人獻禮物hō͘耶和華，tio̍h tùi牛群羊群中獻cheng-siⁿ做禮物。
<sup>3</sup> 伊ê禮物若tùi牛群取做燒祭，就tio̍h獻一隻無瑕疵ê牛káng；tio̍h tī會幕門口獻伊，thang tī耶和華ê面前得tio̍h接納。
<sup>4</sup> 伊tio̍h 按手tī燒祭ê cheng-siⁿ ê頭殼頂，就為tio̍h伊受接納，替伊贖罪。
<sup>5</sup> 伊tio̍h tī耶和華ê面前thâi牛káng-á；亞倫ê kiáⁿ孫做祭司ê，tio̍h獻hit-ê血，將血hiù tī會幕門口，壇ê四周圍。
<sup>6</sup> 伊tio̍h pak燒祭ê cheng-siⁿ ê皮，切伊ê肉一塊一塊。
<sup>7</sup> 祭司亞倫ê kiáⁿ孫tio̍h用火hē tī壇頂，用柴排tī火ê頂面。
<sup>8</sup> 亞倫ê kiáⁿ孫做祭司ê，tio̍h將肉塊kap頭kap油，排tī壇頂火裡ê柴。
<sup>9</sup> 獨獨燒祭ê臟腑kap腿，伊tio̍h用水洗伊；祭司就tio̍h將一切lóng燒tī壇頂做燒祭，獻hō͘耶和華做芳芳ê火祭。
<sup>10</sup> 伊ê禮物，若tùi羊群中來做燒祭，或是綿羊，或是山羊，tio̍h用無瑕疵ê公ê來獻。
<sup>11</sup> Tio̍h tī壇邊ê北勢，thâi伊tī耶和華ê面前；亞倫ê kiáⁿ孫做祭司ê，tio̍h用伊ê血hiù tī壇ê四周圍。
<sup>12</sup> Tio̍h kā伊切一塊一塊，連頭kap油；祭司tio̍h排tī壇頂火裡ê柴。
<sup>13</sup> 獨獨臟腑kap腿，tio̍h用水洗伊；祭司tio̍h將一切lóng獻，燒tī壇頂；這是燒祭，獻hō͘耶和華做芳芳ê火祭。
<sup>14</sup> 伊獻hō͘耶和華ê禮物，若用鳥隻做燒祭，就tio̍h獻ka-chui á是鴿á-kiáⁿ做禮物。
<sup>15</sup> 祭司tio̍h帶鳥á到壇前，chūn斷伊ê頭，燒tī壇頂；伊ê血tio̍h le̍k tī壇邊。
<sup>16</sup> Koh tio̍h將鳥ê kui kap伊ê毛除去，hiat tī壇邊ê東勢，火灰ê所在。
<sup>17</sup> Tio̍h khiú鳥ê兩翼；將伊拆開，總是m̄-thang破hō͘伊斷；祭司tio̍h燒伊tī壇頂火裡ê柴；這是燒祭，獻hō͘耶和華做芳芳ê火祭。

</p></div><div class="p_right"><div class="chap">=== 利未記 · 第 1 章 ===</div><p>
<sup>1</sup> Iâ-hô-hoa kiò Mô͘-se tùi hōe-bō͘-lāi, kā i kóng,
<sup>2</sup> Lí tio̍h hoan-hù Í-sek-lia̍t lâng kā in kóng,  Lín tiong-kan nā ū lâng hiàn lé-mi̍h hō͘ Iâ-hô-hoa, tio̍h tùi gû-kûn iûⁿ-kûn tiong hiàn cheng-siⁿ chòe lé-mi̍h.
<sup>3</sup> I ê lé-mi̍h nā tùi gû-kûn chhú chòe sio-chè, chiū tio̍h hiàn chi̍t chiah bô hâ-chhû ê gû-káng;  tio̍h tī hōe-bō͘ mn̂g-kháu hiàn i, thang tī Iâ-hô-hoa ê bīn-chêng tit-tio̍h chiap-la̍p.
<sup>4</sup> I tio̍h hōaⁿ-chhiú tī sio-chè ê cheng-siⁿ ê thâu-khak-téng, chiū ūi-tio̍h i siū chiap-la̍p, thòe i sio̍k-chōe.
<sup>5</sup> I tio̍h tī Iâ-hô-hoa ê bīn-chêng thâi gû-káng-á;  A-lûn ê kiáⁿ-sun chòe chè-si ê, tio̍h hiàn hit ê huih, chiong huih hiù tī hōe-bō͘ mn̂g-kháu, tôaⁿ ê sì-chiu-ûi.
<sup>6</sup> I tio̍h pak sio-chè ê cheng-siⁿ ê phê, chhiat i ê bah chi̍t-tè chi̍t-tè.
<sup>7</sup> Chè-si A-lûn ê kiáⁿ-sun tio̍h ēng hé hē tī tôaⁿ-téng, ēng chhâ pâi tī hé ê téng-bīn.
<sup>8</sup> A-lûn ê kiáⁿ-sun chòe chè-si-ê, tio̍h chiong bah-tè kap thâu kap iû, pâi tī tôaⁿ-téng hé-ni̍h ê chhâ.
<sup>9</sup> To̍k-to̍k sio-chè ê chōng-hú kap thúi, i tio̍h ēng chúi sóe i;  chè-si chiū tio̍h chiong it-chhè lóng sio tī tôaⁿ-téng chòe sio-chè, hiàn hō͘ Iâ-hô-hoa chòe phang-phang ê hé-chè.
<sup>10</sup> I ê lé-mi̍h, nā tùi iûⁿ-kûn-tiong lâi chòe sio-chè, he̍k-sī mî-iûⁿ, he̍k-sī soaⁿ-iûⁿ, tio̍h ēng bô hâ-chhû ê kang-ê lâi hiàn.
<sup>11</sup> Tio̍h tī tôaⁿ-piⁿ ê pak-sì, thâi i tī Iâ-hô-hoa ê bīn-chêng;  A-lûn ê kiáⁿ-sun chòe chè-si-ê, tio̍h ēng i ê huih hiù tī tôaⁿ ê sì-chiu-ûi.
<sup>12</sup> Tio̍h kā i chhiat chi̍t-tè chi̍t-tè, liân thâu kap iû;  chè-si tio̍h pâi tī tôaⁿ-téng hé-ni̍h ê chhâ.
<sup>13</sup> To̍k-to̍k chōng-hú kap thúi, tio̍h ēng chúi sóe i;  chè-si tio̍h chiong it-chhè lóng hiàn, sio tī tôaⁿ-téng;  che sī sio-chè, hiàn hō͘ Iâ-hô-hoa chòe phang-phang ê hé-chè.
<sup>14</sup> I hiàn hō͘ Iâ-hô-hoa ê lé-mi̍h, nā ēng chiáu-chiah chòe sio-chè, chiū tio̍h hiàn ka-chui á-sī chíⁿ-á-kiáⁿ chòe lé-mi̍h.
<sup>15</sup> Chè-si tio̍h tòa chiáu-á kàu tôaⁿ-chêng, chūn-tn̄g i ê thâu, sio tī tôaⁿ-téng;  i ê huih tio̍h le̍k tī tôaⁿ-piⁿ.
<sup>16</sup> Koh tio̍h chiong chiáu ê kui kap i ê mn̂g tû-khì, hiat tī tôaⁿ-piⁿ ê tang-sì, hé-hu ê só͘-chāi.
<sup>17</sup> Tio̍h khiú chiáu ê nn̄g si̍t;  chiong i thiah-khui, chóng-sī m̄-thang phòa hō͘ i tn̄g;  chè-si tio̍h sio i tī tôaⁿ-téng hé-ni̍h ê chhâ;  che sī sio-chè, hiàn-hō͘ Iâ-hô-hoa chòe phang-phang ê hé-chè.

</p></div></div><div class="p_outer"><div class="p_left"> <div class="chap">=== 利未記 · 第 2 章 ===</div><p>
<sup>1</sup> 若有人獻素祭做禮物hō͘耶和華，tio̍h用幼ê麵粉做伊ê禮物；tio̍h thîn油tī hit頂面，hē乳香tī hit頂面。
<sup>2</sup> 帶到亞倫ê kiáⁿ孫做祭司ê hia；伊就tùi幼ê麵粉中取出一把來，kap淡薄油，以及lóng總ê乳香；祭司就燒伊tī壇頂做記念；是獻hō͘耶和華做芳芳ê火祭。
<sup>3</sup> 素祭所chhun-ê，tio̍h歸hō͘亞倫kap伊ê kiáⁿ孫；這是獻hō͘耶和華火祭中做至聖ê。
<sup>4</sup> 你若帶火爐所pek ê禮物做素祭，tio̍h用幼麵粉ê無酵餅，用油調和ê，á是無酵ê薄餅用油抹ê。
<sup>5</sup> 若用煎盤煎ê禮物做素祭，就tio̍h用調和油無酵ê幼麵粉。
<sup>6</sup> Tio̍h peh kui塊，thîn油tī頂面；這是素祭。
<sup>7</sup> 若用鼎á煮ê禮物做素祭；就tio̍h用油kap幼麵粉做。
<sup>8</sup> Tio̍h將chiah-ê物做素祭，帶到耶和華ê面前，交代祭司，hō͘伊帶到壇前。
<sup>9</sup> 祭司tio̍h tùi素祭中the̍h出做記念ê，燒tī壇頂；是獻hō͘耶和華做芳芳ê火祭。
<sup>10</sup> 素祭所chhun-ê tio̍h歸hō͘亞倫kap伊ê kiáⁿ孫；這是獻hō͘耶和華ê火祭中做至聖ê。
<sup>11</sup> 見若lín獻hō͘耶和華ê素祭，lóng m̄-thang用酵做伊，因為酵kap蜜lín lóng m̄-thang燒伊，來做火祭獻hō͘耶和華。
<sup>12</sup> Chiah-ê物lín tio̍h獻hō͘耶和華，做起頭熟ê禮物；總是m̄-thang上壇頂做芳味。
<sup>13</sup> 見若獻做素祭ê禮物，lóng tio̍h用鹽調和；tī你素祭ê頂面m̄-thang欠缺lín ê上帝立約ê鹽；你一切ê禮物，lóng tio̍h配鹽來獻。
<sup>14</sup> 若用起頭成熟ê物做素祭，獻hō͘耶和華做禮物，tio̍h用新ê穗，就是過lún，過烘ê好五穀，獻伊做lín起頭成熟ê素祭。
<sup>15</sup> 也tio̍h thîn油tī hit頂面，hē乳香tī hit頂面；這是素祭。
<sup>16</sup> 祭司tio̍h將hit中間，做記念ê，就是過lún ê穗一份，kap油一份，以及一切ê乳香，lóng燒伊；這是獻hō͘耶和華ê火祭。

</p></div><div class="p_right"><div class="chap">=== 利未記 · 第 2 章 ===</div><p>
<sup>1</sup> Nā ū lâng hiàn sò͘-chè chòe lé-mi̍h hō͘ Iâ-hô-hoa, tio̍h ēng iù ê mī-hún chòe i ê lé-mi̍h;  tio̍h thîn iû tī hit téng-bīn, hē jú-hiuⁿ tī hit téng-bīn.
<sup>2</sup> Tòa kàu A-lûn ê kiáⁿ-sun chòe chè-si-ê hia;  i chiū tùi iù ê mī-hún-tiong chhú-chhut chi̍t-pé lâi, kap tām-po̍h iû, í-ki̍p lóng-chóng ê jú-hiuⁿ;  chè-si chiū sio i tī tôaⁿ-téng chòe kì-liām;  sī hiàn hō͘ Iâ-hô-hoa chòe phang-phang ê hé-chè.
<sup>3</sup> Sò͘-chè só͘ chhun-ê, tio̍h kui hō͘ A-lûn kap i ê kiáⁿ-sun;  che sī hiàn-hō͘ Iâ-hô-hoa hé-chè-tiong chòe chì-sèng-ê.
<sup>4</sup> Lí nā tòa hé-lô͘ só͘ pek ê lé-mi̍h chòe sò͘-chè, tio̍h ēng iù mī-hún ê bô-kàⁿ-piáⁿ, ēng iû tiau-hô-ê, á-sī bô-kàⁿ ê po̍h-piáⁿ ēng iû boah-ê.
<sup>5</sup> Nā ēng chian-pôaⁿ chian ê lé-mi̍h chòe sò͘-chè, chiū tio̍h ēng tiau-hô iû bô-kàⁿ ê iù mī-hún.
<sup>6</sup> Tio̍h peh kui-tè, thîn iû tī téng-bīn;  che sī sò͘-chè.
<sup>7</sup> Nā ēng tiáⁿ-á chú ê lé-mi̍h chòe sò͘-chè;  chiū tio̍h ēng iû kap iù mī-hún chòe.
<sup>8</sup> Tio̍h chiong chiah ê mi̍h chòe sò͘-chè, tòa kàu Iâ-hô-hoa ê bīn-chêng, kau-tài chè-si, hō͘ i tòa kàu tôaⁿ-chêng.
<sup>9</sup> Chè-si tio̍h tùi sò͘-chè-tiong the̍h-chhut chòe kì-liām-ê, sio tī tôaⁿ-téng;  sī hiàn hō͘ Iâ-hô-hoa chòe phang-phang ê hé-chè.
<sup>10</sup> Sò͘-chè só͘ chhun-ê tio̍h kui hō͘ A-lûn kap i ê kiáⁿ-sun;  che sī hiàn-hō͘ Iâ-hô-hoa ê hé-chè-tiong chòe chì-sèng-ê.
<sup>11</sup> Kìⁿ-nā lín hiàn-hō͘ Iâ-hô-hoa ê sò͘-chè, lóng m̄-thang ēng kàⁿ chòe i, in-ūi kàⁿ kap bi̍t lín lóng m̄-thang sio i, lâi chòe hé-chè hiàn hō͘ Iâ-hô-hoa.
<sup>12</sup> Chiah ê mi̍h lín tio̍h hiàn hō͘ Iâ-hô-hoa, chòe khí-thâu-se̍k ê lé-mi̍h;  chóng-sī m̄-thang chiūⁿ tôaⁿ-téng chòe phang-bī.
<sup>13</sup> Kìⁿ-nā hiàn chòe sò͘-chè ê lé-mi̍h, lóng tio̍h ēng iâm tiau-hô;  tī lí sò͘-chè ê téng-bīn m̄-thang khiàm-kheh lín ê Siōng-tè li̍p-iok ê iâm;  lí it-chhè ê lé-mi̍h, lóng tio̍h phòe iâm lâi hiàn.
<sup>14</sup> Nā ēng khí-thâu sêng-se̍k ê mi̍h chòe sò͘-chè, hiàn hō͘ Iâ-hô-hoa chòe lé-mi̍h, tio̍h ēng sin ê sūi, chiū-sī kè-lún, kè hang ê hó ngó͘-kok, hiàn i chòe lín khí-thâu sêng-se̍k ê sò͘-chè.
<sup>15</sup> Iā tio̍h thîn iû tī hit téng-bīn, hē jú-hiuⁿ tī hit téng-bīn;  che sī sò͘-chè.
<sup>16</sup> Chè-si tio̍h chiong hit tiong-kan, chòe kì-liām-ê, chiū-sī kè-lún ê sūi chi̍t-hūn, kap iû chi̍t-hūn, í-ki̍p it-chhè ê jú-hiuⁿ, lóng sio i;  che sī hiàn hō͘ Iâ-hô-hoa ê hé-chè.

</p></div></div><div class="p_outer"><div class="p_left"> <div class="chap">=== 利未記 · 第 3 章 ===</div><p>
<sup>1</sup> 伊ê禮物若是謝恩ê祭，或是tùi牛群中獻，無論是公ê，是母ê，tio̍h用無瑕疵ê獻tī耶和華ê面前。
<sup>2</sup> 伊tio̍h 按手tī禮物ê頭殼頂，thâi伊tī會幕ê門口；亞倫kiáⁿ孫做祭司ê，tio̍h用血hiù tī壇ê周圍。
<sup>3</sup> Tùi謝恩祭ê中間，tio̍h將火祭獻hō͘耶和華；用蓋臟腑ê油，kap臟腑所有ê油，
<sup>4</sup> 以及兩粒腰子，kap in所有ê油，就是óa近腰雙pêng ê油，kap肝裡ê網紗，kap腰子，一概the̍h起來。
<sup>5</sup> 亞倫ê kiáⁿ孫tio̍h燒伊tī壇裡燒祭ê頂面，就是tī火裡ê柴；是獻hō͘耶和華做芳芳ê火祭。
<sup>6</sup> 伊ê禮物做謝恩ê祭獻hō͘耶和華ê，若是tùi羊群中，或是公ê，或是母ê，tio̍h用無瑕疵ê。
<sup>7</sup> 若獻一隻羊á-kiáⁿ做禮物，tio̍h tī耶和華ê面前獻。
<sup>8</sup> 也tio̍h 按手tī伊ê禮物ê頭殼頂，thâi伊tī會幕前；亞倫ê kiáⁿ孫tio̍h將伊ê血hiù tī壇ê周圍。
<sup>9</sup> Tùi謝恩祭ê中間，tio̍h將火祭獻hō͘耶和華；hit中間ê油，kap伊ka-nn̂g-ki肥ê羊尾，tùi óa近脊骨ê所在the̍h起來，以及蓋臟腑ê油，kap臟腑所有ê油，
<sup>10</sup> 以及兩粒腰子，kap in所有ê油，就是óa近腰雙pêng ê油，kap肝裡ê網紗，kap腰子，一概the̍h起來。
<sup>11</sup> 祭司tio̍h燒伊tī壇頂；是獻hō͘耶和華做火祭ê食物。
<sup>12</sup> 伊ê禮物若是山羊，tio̍h tī耶和華ê面前獻。
<sup>13</sup> Tio̍h 按手tī伊ê頭殼，thâi伊tī會幕前；亞倫ê kiáⁿ孫tio̍h將血hiù tī壇ê周圍。
<sup>14</sup> 伊tio̍h tùi這獻伊ê禮物做火祭hō͘耶和華。
<sup>15</sup> 用蓋臟腑ê油，kap臟腑所有ê油，以及兩粒腰子，kap in所有ê油，就是óa近腰雙pêng ê油，kap肝頂ê網紗，kap腰子，一概the̍h起來。
<sup>16</sup> 祭司tio̍h燒伊tī壇頂，做火祭ê食物，取伊ê芳芳ê；油lóng是耶和華ê。
<sup>17</sup> Tī lín一切khiā起ê所在，油kap血lóng m̄-thang食；這beh做lín ta̍k世代永遠定tio̍h ê例。

</p></div><div class="p_right"><div class="chap">=== 利未記 · 第 3 章 ===</div><p>
<sup>1</sup> I ê lé-mi̍h nā sī siā-un ê chè, he̍k-sī tùi gû-kûn-tiong hiàn, bô-lūn sī kang-ê, sī bú-ê, tio̍h ēng bô hâ-chhû-ê hiàn tī Iâ-hô-hoa ê bīn-chêng.
<sup>2</sup> I tio̍h hōaⁿ-chhiú tī lé-mi̍h ê thâu-khak-téng, thâi i tī hōe-bō͘ ê mn̂g-kháu;  A-lûn kiáⁿ-sun chòe chè-si-ê, tio̍h ēng huih hiù tī tôaⁿ ê chiu-ûi.
<sup>3</sup> Tùi siā-un-chè ê tiong-kan, tio̍h chiong hé-chè hiàn hō͘ Iâ-hô-hoa;  ēng khàm chōng-hú ê iû, kap chōng-hú só͘ ū ê iû,
<sup>4</sup> í-ki̍p nn̄g lia̍p io-chí, kap in só͘ ū ê iû, chiū-sī óa-kūn io siang-pêng ê iû, kap koaⁿ-ni̍h ê bāng-se, kap io-chí, it-khài the̍h-khí-lâi.
<sup>5</sup> A-lûn ê kiáⁿ-sun tio̍h sio i tī tôaⁿ-ni̍h sio-chè ê téng-bīn, chiū-sī tī hé-ni̍h ê chhâ;  sī hiàn hō͘ Iâ-hô-hoa chòe phang-phang ê hé-chè.
<sup>6</sup> I ê lé-mi̍h chòe siā-un ê chè hiàn hō͘ Iâ-hô-hoa ê, nā sī tùi iûⁿ-kûn-tiong, he̍k-sī kang-ê, he̍k-sī bú-ê, tio̍h ēng bô hâ-chhû-ê.
<sup>7</sup> Nā hiàn chi̍t chiah iûⁿ-á-kiáⁿ chòe lé-mi̍h, tio̍h tī Iâ-hô-hoa ê bīn-chêng hiàn.
<sup>8</sup> Iā tio̍h hōaⁿ-chhiú tī i ê lé-mi̍h ê thâu-khak-téng, thâi i tī hōe-bō͘-chêng;  A-lûn ê kiáⁿ-sun tio̍h chiong i ê huih hiù tī tôaⁿ ê chiu-ûi.
<sup>9</sup> Tùi siā-un-chè ê tiong-kan, tio̍h chiong hé-chè hiàn hō͘ Iâ-hô-hoa;  hit tiong-kan ê iû, kap i ka-nn̂g-ki pûi ê iûⁿ-bé, tùi óa-kūn chit-kut ê só͘-chāi the̍h-khí-lâi, í-ki̍p khàm chōng-hú ê iû, kap chōng-hú só͘ ū ê iû,
<sup>10</sup> í-ki̍p nn̄g lia̍p io-chí, kap in só͘ ū ê iû, chiū-sī óa-kūn io siang-pêng ê iû, kap koaⁿ-ni̍h ê bāng-se, kap io-chí, it-khài the̍h-khí-lâi.
<sup>11</sup> Chè-si tio̍h sio i tī tôaⁿ-téng;  sī hiàn hō͘ Iâ-hô-hoa chòe hé-chè ê chia̍h-mi̍h.
<sup>12</sup> I ê lé-mi̍h nā sī soaⁿ-iûⁿ, tio̍h tī Iâ-hô-hoa ê bīn-chêng hiàn.
<sup>13</sup> Tio̍h hōaⁿ-chhiú tī i ê thâu-khak, thâi i tī hōe-bō͘-chêng;  A-lûn ê kiáⁿ-sun tio̍h chiong huih hiù tī tôaⁿ ê chiu-ûi.
<sup>14</sup> I tio̍h tùi che hiàn i ê lé-mi̍h chòe hé-chè hō͘ Iâ-hô-hoa.
<sup>15</sup> Ēng khàm chōng-hú ê iû, kap chōng-hú só͘ ū ê iû, í-ki̍p nn̄g lia̍p io-chí, kap in só͘ ū ê iû, chiū-sī óa-kūn io siang-pêng ê iû, kap koaⁿ-téng ê bāng-se, kap io-chí, it-khài the̍h-khí-lâi.
<sup>16</sup> Chè-si tio̍h sio i tī tôaⁿ-téng, chòe hé-chè ê chia̍h-mi̍h, chhú i ê phang-phang-ê;  iû lóng sī Iâ-hô-hoa ê.
<sup>17</sup> Tī lín it-chhè khiā-khí ê só͘-chāi, iû kap huih lóng m̄-thang chia̍h;  che beh chòe lín ta̍k sè-tāi éng-oán tiāⁿ-tio̍h ê lē.

</p></div></div><div class="p_outer"><div class="p_left"> <div class="chap">=== 利未記 · 第 4 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h吩咐以色列人講：若有人犯罪，錯誤犯tio̍h耶和華所命令m̄-thang行ê一項；
<sup>3</sup> 若受抹油ê祭司犯罪，連累百姓tī罪，就tio̍h因為伊所犯ê罪，用無瑕疵ê牛káng-á，獻hō͘耶和華做贖罪祭。
<sup>4</sup> 伊tio̍h牽牛káng-á到會幕門口，tī耶和華ê面前，按手tī牛káng-á ê頭殼頂，thâi牛káng-á tī耶和華ê面前。
<sup>5</sup> 受抹油ê祭司tio̍h取淡薄牛káng ê血，帶到會幕。
<sup>6</sup> 祭司tio̍h用指頭á ùn血，tī耶和華ê面前，tùi聖所ê帳籬前，hiù血七pái。
<sup>7</sup> 祭司koh tio̍h用淡薄血抹tī會幕內，tī耶和華ê面前，香壇hiah-ê角；伊也tio̍h用牛káng-á ê血lóng piàⁿ tī會幕門口燒祭ê壇腳。
<sup>8</sup> 伊tio̍h用贖罪祭ê牛káng-á所有ê油lóng the̍h起來，用蓋臟腑ê油，kap臟腑所有ê油，
<sup>9</sup> 以及兩粒腰子，kap in所有ê油，就是óa近腰雙pêng ê油，kap肝裡ê網紗，kap腰子，一概the̍h起來，kap tùi謝恩祭ê牛káng-á所the̍h起來-ê一樣；
<sup>10</sup> 祭司tio̍h燒hiah-ê tī燒祭ê壇頂。
<sup>11</sup> 牛káng-á ê皮kap所有ê肉，kap伊ê頭，伊ê腿，伊ê臟腑，伊ê糞，
<sup>12</sup> 就是ka-nn̂g隻牛káng-á tio̍h帶出營外到清氣ê地，piàⁿ火灰ê所在；用火燒tī柴頂，tī piàⁿ火灰ê所在燒伊。
<sup>13</sup> 若是以色列全會行錯，行耶和華所命令m̄-thang行ê一項事，致到有罪，tāi-chì iáu-kú隱密，會眾看無tio̍h ê。
<sup>14</sup> 到所犯ê罪，人一下知，會眾就tio̍h獻一隻牛káng-á-kiáⁿ做贖罪祭；牽到會幕前。
<sup>15</sup> 會中ê長老就tio̍h tī耶和華ê面前按手tī牛káng-á ê頭殼頂，牛káng-á tio̍h thâi tī耶和華ê面前。
<sup>16</sup> 受抹油ê祭司tio̍h取淡薄牛káng-á ê血，帶到會幕；
<sup>17</sup> 祭司tio̍h用指頭á ùn血tī耶和華ê面前，tī帳籬ê頭前，hiù七pái。
<sup>18</sup> Koh tio̍h用淡薄血抹tī會幕內，tī耶和華ê面前ê壇hiah-ê角；伊也tio̍h用所有ê血，lóng piàⁿ tī會幕ê門口燒祭ê壇腳。
<sup>19</sup> Tio̍h將所有ê油lóng the̍h起來，燒tī壇頂。
<sup>20</sup> Tio̍h行tī chit隻牛káng-á，親像所行tī贖罪祭ê牛káng-á，tio̍h照án-ni行；祭司tio̍h án-ni替in贖罪，in就beh得tio̍h赦免。
<sup>21</sup> 伊tio̍h將牛káng-á帶出營外燒伊，親像燒頭一隻牛káng-á一樣；這是會眾ê贖罪祭。
<sup>22</sup> 官長若有犯罪，錯誤行耶和華伊ê上帝所命令m̄-thang行ê一項事，致到有罪；
<sup>23</sup> 所犯ê罪到伊家己知，就tio̍h牽一隻無瑕疵ê山羊káng做伊ê禮物。
<sup>24</sup> Tio̍h按伊ê手tī山羊ê頭殼頂，thâi伊tī耶和華ê面前，tī thâi燒祭ê cheng-siⁿ ê所在；這是贖罪祭。
<sup>25</sup> 祭司tio̍h用指頭á the̍h淡薄贖罪祭ê血，抹tī燒祭ê壇hiah-ê角，將血piàⁿ tī燒祭ê壇腳。
<sup>26</sup> 所有ê油，伊lóng tio̍h燒tī壇頂，親像謝恩祭ê油一樣；論到伊ê罪，祭司tio̍h án-ni kā伊贖罪，伊就beh得tio̍h赦免。
<sup>27</sup> 百姓中若有人錯誤犯罪，行耶和華所命令m̄-thang行ê一項事，致到有罪，
<sup>28</sup> 所犯ê罪到伊家己知，伊因為所犯ê罪，就tio̍h牽一隻無瑕疵ê山羊母，做伊ê禮物。
<sup>29</sup> Tio̍h按伊ê手tī贖罪cheng-siⁿ ê頭殼頂，tī燒祭ê所在thâi贖罪祭ê cheng-siⁿ；
<sup>30</sup> 祭司tio̍h用指頭á the̍h淡薄羊血，抹tī燒祭ê壇hiah-ê角；所有ê血lóng tio̍h piàⁿ tī壇腳裡。
<sup>31</sup> Tio̍h將伊所有ê油lóng the̍h起來，親像the̍h謝恩祭ê油一樣，祭司tio̍h燒伊tī壇頂，tī耶和華ê面前，做芳味；祭司tio̍h為伊贖罪，伊就beh得tio̍h赦免。
<sup>32</sup> 伊若牽一隻綿羊á做贖罪祭ê禮物，就tio̍h牽一隻無瑕疵ê羊母。
<sup>33</sup> Tio̍h按伊ê手tī贖罪cheng-siⁿ ê頭殼頂；tī thâi燒祭ê所在，thâi贖罪祭ê cheng-siⁿ。
<sup>34</sup> 祭司tio̍h用指頭á the̍h淡薄贖罪祭cheng-siⁿ ê血，抹tī燒祭ê壇hiah-ê角，所有ê血lóng tio̍h piàⁿ tī壇腳裡。
<sup>35</sup> Tio̍h將伊所有ê油lóng the̍h起來，親像謝恩祭the̍h去羊á ê油一樣；祭司tio̍h燒伊tī壇頂，親像獻hō͘耶和華ê火祭；論到伊所犯tio̍h ê罪，祭司tio̍h án-ni kā伊贖罪，伊就beh得tio̍h赦免。

</p></div><div class="p_right"><div class="chap">=== 利未記 · 第 4 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h hoan-hù Í-sek-lia̍t lâng kóng, Nā ū lâng hoān-chōe, chhò-gō͘ hoān-tio̍h Iâ-hô-hoa só͘ bēng-lēng m̄-thang kiâⁿ ê chi̍t-hāng;
<sup>3</sup> nā siū boah-iû ê chè-si hoān-chōe, liân-lūi peh-sìⁿ tī chōe, chiū tio̍h in-ūi i só͘ hoān ê chōe, ēng bô hâ-chhû ê gû-káng-á, hiàn hō͘ Iâ-hô-hoa chòe sio̍k-chōe-chè.
<sup>4</sup> I tio̍h khan gû-káng-á kàu hōe-bō͘ mn̂g-kháu, tī Iâ-hô-hoa ê bīn-chêng, hōaⁿ-chhiú tī gû-káng-á ê thâu-khak-téng, thâi gû-káng-á tī Iâ-hô-hoa ê bīn-chêng.
<sup>5</sup> Siū boah-iû ê chè-si tio̍h chhú tām-po̍h gû-káng ê huih, tòa-kàu hōe-bō͘.
<sup>6</sup> Chè-si tio̍h ēng chńg-thâu-á ùn-huih, tī Iâ-hô-hoa ê bīn-chêng, tùi sèng-só͘ ê tiùⁿ-lî chêng, hiù huih chhit-pái.
<sup>7</sup> Chè-si koh tio̍h ēng tām-po̍h huih boah tī hōe-bō͘-lāi, tī Iâ-hô-hoa ê bīn-chêng, hiuⁿ-tôaⁿ hiah ê kak;  i iā tio̍h ēng gû-káng-á ê huih lóng piàⁿ tī hōe-bō͘ mn̂g-kháu sio-chè ê tôaⁿ-kha.
<sup>8</sup> I tio̍h ēng sio̍k-chōe-chè ê gû-káng-á só͘ ū ê iû lóng the̍h-khí-lâi, ēng khàm chōng-hú ê iû, kap chōng-hú só͘ ū ê iû,
<sup>9</sup> í-ki̍p nn̄g lia̍p io-chí, kap in só͘ ū ê iû, chiū-sī óa-kūn io siang-pêng ê iû, kap koaⁿ-ni̍h ê bāng-se, kap io-chí, it-khài the̍h-khí-lâi, kap tùi siā-un-chè ê gû-káng-á só͘ the̍h-khí-lâi-ê chi̍t-iūⁿ;
<sup>10</sup> chè-si tio̍h sio hiah-ê tī sio-chè ê tôaⁿ-téng.
<sup>11</sup> Gû-káng-á ê phê kap só͘ ū ê bah, kap i ê thâu, i ê thúi, i ê chōng-hú, i ê pùn,
<sup>12</sup> chiū-sī ka-nn̂g-chiah gû-káng-á tio̍h tòa chhut iâⁿ-gōa kàu chheng-khì ê tōe, piàⁿ hé-hu ê só͘-chāi;  ēng hé sio tī chhâ-téng, tī piàⁿ hé-hu ê só͘-chāi sio i.
<sup>13</sup> Nā sī Í-sek-lia̍t choân-hōe kiâⁿ-chhò, kiâⁿ Iâ-hô-hoa só͘ bēng-lēng m̄-thang kiâⁿ ê chi̍t-hāng sū, tì-kàu ū chōe, tāi-chì iáu-kú ún-ba̍t, hōe-chiòng khòaⁿ bô tio̍h ê.
<sup>14</sup> Kàu só͘ hoān ê chōe, lâng chi̍t-ē chai, hōe-chiòng chiū tio̍h hiàn chi̍t chiah gû-káng-á-kiáⁿ chòe sio̍k-chōe-chè;  khan kàu hōe-bō͘-chêng.
<sup>15</sup> Hōe-tiong ê tiúⁿ-ló chiū tio̍h tī Iâ-hô-hoa ê bīn-chêng hōaⁿ-chhiú tī gû-káng-á ê thâu-khak-téng, gû-káng-á tio̍h thâi tī Iâ-hô-hoa ê bīn-chêng.
<sup>16</sup> Siū-boah-iû ê chè-si tio̍h chhú tām-po̍h gû-káng-á ê huih, tòa kàu hōe-bō͘;
<sup>17</sup> chè-si tio̍h ēng chńg-thâu-á ùn huih tī Iâ-hô-hoa ê bīn-chêng, tī tiùⁿ-lî ê thâu-chêng, hiù chhit pái.
<sup>18</sup> Koh tio̍h ēng tām-po̍h huih boah tī hōe-bō͘-lāi, tī Iâ-hô-hoa ê bīn-chêng ê tôaⁿ hiah ê kak;  i iā tio̍h ēng só͘ ū ê huih, lóng piàⁿ tī hōe-bō͘ ê mn̂g-kháu sio-chè ê tôaⁿ-kha.
<sup>19</sup> Tio̍h chiong só͘ ū ê iû lóng the̍h-khí-lâi, sio tī tôaⁿ-téng.
<sup>20</sup> Tio̍h kiâⁿ tī chit chiah gû-káng-á, chhin-chhiūⁿ só͘ kiâⁿ tī sio̍k-chōe-chè ê gû-káng-á, tio̍h chiàu án-ni kiâⁿ;  chè-si tio̍h án-ni thòe in sio̍k-chōe, in chiū beh tit-tio̍h sià-bián.
<sup>21</sup> I tio̍h chiong gû-káng-á tòa-chhut iâⁿ-gōa sio-i, chhin-chhiūⁿ sio thâu-chi̍t-chiah gû-káng-á chi̍t-iūⁿ;  che sī hōe-chiòng ê sio̍k-chōe-chè.
<sup>22</sup> Koaⁿ-tiúⁿ nā ū hoān-chōe, chhò-gō͘ kiâⁿ Iâ-hô-hoa i ê Siōng-tè só͘ bēng-lēng m̄-thang kiâⁿ ê chi̍t-hāng sū, tì-kàu ū chōe;
<sup>23</sup> só͘ hoān ê chōe kàu i ka-kī chai, chiū tio̍h khan chi̍t chiah bô hâ-chhû ê soaⁿ-iûⁿ-káng chòe i ê lé-mi̍h.
<sup>24</sup> Tio̍h hōaⁿ i ê chhiú tī soaⁿ-iûⁿ ê thâu-khak-téng, thâi i tī Iâ-hô-hoa ê bīn-chêng, tī thâi sio-chè ê cheng-siⁿ ê só͘-chāi;  che sī sio̍k-chōe-chè.
<sup>25</sup> Chè-si tio̍h ēng chńg-thâu-á the̍h tām-po̍h sio̍k-chōe-chè ê huih, boah tī sio-chè ê tôaⁿ hiah ê kak, chiong huih piàⁿ tī sio-chè ê tôaⁿ-kha.
<sup>26</sup> Só͘ ū ê iû, i lóng tio̍h sio tī tôaⁿ-téng, chhin-chhiūⁿ siā-un-chè ê iû chi̍t-iūⁿ;  lūn-kàu i ê chōe, chè-si tio̍h án-ni kā i sio̍k-chōe, i chiū beh tit-tio̍h sià-bián.
<sup>27</sup> Peh-sìⁿ-tiong nā ū lâng chhò-gō͘ hoān-chōe, kiâⁿ Iâ-hô-hoa só͘ bēng-lēng m̄-thang kiâⁿ ê chi̍t-hāng sū, tì-kàu ū-chōe,
<sup>28</sup> só͘ hoān ê chōe kàu i ka-kī chai, i in-ūi só͘ hoān ê chōe, chiū tio̍h khan chi̍t-chiah bô hâ-chhû ê soaⁿ-iûⁿ-bú, chòe i ê lé-mi̍h.
<sup>29</sup> Tio̍h hōaⁿ i ê chhiú tī sio̍k-chōe cheng-siⁿ ê thâu-khak-téng, tī sio-chè ê só͘-chāi thâi sio̍k-chōe-chè ê cheng-siⁿ;
<sup>30</sup> chè-si tio̍h ēng chńg-thâu-á the̍h tām-po̍h iûⁿ-huih, boah tī sio-chè ê tôaⁿ hiah ê kak; só͘ ū ê huih lóng tio̍h piàⁿ tī tôaⁿ-kha-ni̍h.
<sup>31</sup> Tio̍h chiong i só͘ ū ê iû lóng the̍h-khí-lâi, chhin-chhiūⁿ the̍h siā-un-chè ê iû chi̍t-iūⁿ, chè-si tio̍h sio i tī tôaⁿ-téng, tī Iâ-hô-hoa ê bīn-chêng, chòe phang-bī;  chè-si tio̍h ūi i sio̍k-chōe, i chiū beh tit-tio̍h sià-bián.
<sup>32</sup> I nā khan chi̍t chiah mî-iûⁿ-á chòe sio̍k-chōe-chè ê lé-mi̍h, chiū tio̍h khan chi̍t-chiah bô hâ-chhû ê iûⁿ-bú.
<sup>33</sup> Tio̍h hōaⁿ i ê chhiú tī sio̍k-chōe cheng-siⁿ ê thâu-khak-téng;  tī thâi sio-chè ê só͘-chāi, thâi sio̍k-chōe-chè ê cheng-siⁿ.
<sup>34</sup> Chè-si tio̍h ēng chńg-thâu-á the̍h tām-po̍h sio̍k-chōe-chè cheng-siⁿ ê huih, boah tī sio-chè ê tôaⁿ hiah ê kak, só͘ ū ê huih lóng tio̍h piàⁿ tī tôaⁿ-kha-ni̍h.
<sup>35</sup> Tio̍h chiong i só͘ ū ê iû lóng the̍h-khí-lâi, chhin-chhiūⁿ siā-un-chè the̍h-khì iûⁿ-á ê iû chi̍t-iūⁿ;  chè-si tio̍h sio i tī tôaⁿ-téng, chhin-chhiūⁿ hiàn hō͘ Iâ-hô-hoa ê hé-chè;  lūn-kàu i só͘ hoān-tio̍h ê chōe, chè-si tio̍h án-ni kā i sio̍k-chōe, i chiū beh tit-tio̍h sià-bián.

</p></div></div><div class="p_outer"><div class="p_left"> <div class="chap">=== 利未記 · 第 5 章 ===</div><p>
<sup>1</sup> 若有人犯罪，就是聽見chiù -chōa ê聲，也伊本tio̍h做干證，總是所看見，á是所知ê，伊m̄講：伊tio̍h擔當伊ê罪。
<sup>2</sup> 若有人摸tio̍h無清氣ê物，或是無清氣ê獸ê身屍，或是無清氣ê cheng-siⁿ ê身屍，或是無清氣ê蟲thōa ê身屍，伊也m̄知，伊就無清氣，伊就有罪。
<sup>3</sup> á是伊摸tio̍h別人ê無清氣，無論bak-tio̍h甚麼無清氣來無清氣，總是伊m̄知；到一下知，就有罪。
<sup>4</sup> á是有人隨便chiù -chōa，嘴講beh做pháiⁿ，beh做好，無論人tī甚麼事隨便chiù -chōa，伊也m̄知；到一下知，就tī chiah-ê項ê一項，算做有罪。
<sup>5</sup> 伊tī chiah-ê項ê一項有罪，就tio̍h承認伊所犯ê罪。
<sup>6</sup> 也tio̍h因為所犯ê罪，帶補過失ê祭，到耶和華ê面前，就是羊群中ê母ê，或是綿羊á，或是山羊做贖罪ê祭；論到伊ê罪，祭司tio̍h án-ni kā伊贖。
<sup>7</sup> 伊ê氣力若無夠額thang獻一隻羊á，就tio̍h因為伊所犯ê罪，用兩隻ka-chui，á是兩隻鴿á-kiáⁿ，帶到耶和華ê面前做補過失ê祭；一隻做贖罪祭，一隻做燒祭。
<sup>8</sup> 伊tio̍h將chiah-ê帶到祭司hia；祭司就tio̍h事先獻hit隻做贖罪祭ê；tùi頷頸chūn伊ê頭，總是m̄-thang kā伊破開。
<sup>9</sup> 伊也tio̍h用chit-ê贖罪祭ê血，hiù tī壇邊；所chhun ê血tio̍h le̍k tī壇腳；這是贖罪祭。
<sup>10</sup> 伊tio̍h照例獻第二隻做燒祭；論到伊所犯ê罪，祭司tio̍h照án-ni kā伊贖；就beh得tio̍h赦免。
<sup>11</sup> 伊ê氣力若無夠額thang獻兩隻ka-chui，á是兩隻鴿á-kiáⁿ，就tio̍h因為伊所犯ê罪，帶伊ê禮物來，就是幼ê麵粉i-hoat ê十份一，做贖罪祭，m̄-thang落油，也m̄-thang chham乳香；因為是贖罪祭。
<sup>12</sup> 伊tio̍h將禮物帶到祭司hia；祭司tio̍h la̍k一la̍k，來做伊ê記念，燒tī壇頂，照獻hō͘耶和華ê火祭；這是贖罪祭。
<sup>13</sup> 論到伊tī chit幾項事ê中間，所犯ê一項，祭司tio̍h án-ni kā伊贖，就伊beh得tio̍h赦免；所chhun ê lóng歸hō͘祭司，kap素祭一樣。
<sup>14</sup> 耶和華吩咐摩西講：
<sup>15</sup> 人若tī耶和華ê聖物錯誤犯罪，致到有過失，就tio̍h用補過失ê祭來獻hō͘耶和華，照理所估sià-khek-le̍k ê銀，就是照聖所ê sià-khek-le̍k，tùi羊群中用無瑕疵ê綿羊káng，做補過失ê祭；
<sup>16</sup> koh伊因為tī聖物ê錯誤tio̍h賠，另外tio̍h加五份ê一份交hō͘祭司；祭司tio̍h用補過失ê祭ê綿羊káng，替伊贖罪，伊就beh得tio̍h赦免。
<sup>17</sup> 若有人犯罪行耶和華所命令m̄-thang行ê一項事，伊雖然m̄知也是有罪，就tio̍h擔當伊ê罪。
<sup>18</sup> 伊tio̍h照你所估ê，tùi羊群中牽一隻無瑕疵ê綿羊káng，來交hō͘祭司做補過失ê祭，因為伊錯誤犯tio̍h，伊也m̄知，祭司就beh替伊贖罪，伊就beh得tio̍h赦免。
<sup>19</sup> 這是補過失ê祭；因為伊tī耶和華ê面前實在有過失。

</p></div><div class="p_right"><div class="chap">=== 利未記 · 第 5 章 ===</div><p>
<sup>1</sup> Nā ū lâng hoān-chōe, chiū-sī thiaⁿ-kìⁿ chiù-chōa ê siaⁿ, iā i pún tio̍h chòe kan-chèng, chóng-sī só͘ khòaⁿ-kìⁿ, á-sī só͘ chai ê, i m̄-kóng, i tio̍h tam-tng i ê chōe.
<sup>2</sup> Nā ū lâng bong-tio̍h bô chheng-khì ê mi̍h, he̍k-sī bô chheng-khì ê siù ê sin-si, he̍k-sī bô chheng-khì ê cheng-siⁿ ê sin-si, he̍k-sī bô chheng-khì ê thâng-thōa ê sin-si, i iā m̄-chai, i chiū bô chheng-khì, i chiū ū chōe.
<sup>3</sup> Á-sī i bong-tio̍h pa̍t-lâng ê bô chheng-khì, bô-lūn bak-tio̍h sím-mi̍h bô chheng-khì lâi bô chheng-khì, chóng-sī i m̄-chai; kàu chi̍t-ē chai, chiū ū chōe.
<sup>4</sup> Á-sī ū lâng sûi-piān chiù-chōa, chhùi kóng beh chòe-pháiⁿ, beh chòe-hó, bô-lūn lâng tī sím-mi̍h sū sûi-piān chiù-chōa, i iā m̄-chai;  kàu chi̍t-ē chai, chiū tī chiah ê hāng ê chi̍t-hāng, sǹg-chòe ū chōe.
<sup>5</sup> I tī chiah ê hāng ê chi̍t-hāng ū chōe, chiū tio̍h sêng-jīn i só͘ hoān ê chōe.
<sup>6</sup> Iā tio̍h in-ūi só͘ hoān ê chōe, tòa pó͘-kè-sit ê chè, kàu Iâ-hô-hoa ê bīn-chêng, chiū-sī iûⁿ-kûn-tiong ê bú-ê, he̍k-sī mî-iûⁿ-á, he̍k-sī soaⁿ-iûⁿ chòe sio̍k-chōe ê chè;  lūn-kàu i ê chōe, chè-si tio̍h án-ni kā i sio̍k.
<sup>7</sup> I ê khùi-la̍t nā bô kàu-gia̍h thang hiàn chi̍t chiah iûⁿ-á, chiū tio̍h in-ūi i só͘ hoān ê chōe, ēng nn̄g chiah ka-chui, á-sī nn̄g chiah chíⁿ-á-kiáⁿ, tòa kàu Iâ-hô-hoa ê bīn-chêng chòe pó͘-kè-sit ê chè;  chi̍t-chiah chòe sio̍k-chōe-chè, chi̍t-chiah chòe sio-chè.
<sup>8</sup> I tio̍h chiong chiah-ê tòa kàu chè-si hia;  chè-si chiū tio̍h tāi-seng hiàn hit-chiah chòe sio̍k-chōe-chè ê;  tùi ām-kún chūn i ê thâu, chóng-sī m̄-thang kā i phòa-khui.
<sup>9</sup> I iā tio̍h ēng chit ê sio̍k-chōe-chè ê huih, hiù tī tôaⁿ-piⁿ;  só͘ chhun ê huih tio̍h le̍k tī tôaⁿ-kha;  che sī sio̍k-chōe-chè.
<sup>10</sup> I tio̍h chiàu-lē hiàn tē-jī-chiah chòe sio-chè;  lūn-kàu i só͘ hoān ê chōe, chè-si tio̍h chiàu án-ni kā i sio̍k;  chiū beh tit-tio̍h sià-bián.
<sup>11</sup> I ê khùi-la̍t nā bô kàu-gia̍h thang hiàn nn̄g chiah ka-chui, á-sī nn̄g chiah chíⁿ-á-kiáⁿ, chiū tio̍h in-ūi i só͘ hoān ê chōe, tòa i ê lé-mi̍h lâi, chiū-sī iù ê mī-hún i-hoat ê cha̍p-hūn-chi̍t, chòe sio̍k-chōe-chè, m̄-thang lo̍h iû, iā m̄-thang chham jú-hiuⁿ;  in-ūi sī sio̍k-chōe-chè.
<sup>12</sup> I tio̍h chiong lé-mi̍h tòa kàu chè-si hia; chè-si tio̍h la̍k chi̍t-la̍k, lâi chòe i ê kì-liām, sio tī tôaⁿ-téng, chiàu hiàn hō͘ Iâ-hô-hoa ê hé-chè;  che sī sio̍k-chōe-chè.
<sup>13</sup> Lūn-kàu i tī chitkui2 hāng sū ê tiong-kan, só͘ hoān ê chi̍t-hāng, chè-si tio̍h án-ni kā i sio̍k, chiū i beh tit-tio̍h sià-bián;  só͘ chhun ê lóng kui hō͘ chè-si, kap sò͘-chè chi̍t-iūⁿ.
<sup>14</sup> Iâ-hô-hoa hoan-hù Mô͘-se kóng,
<sup>15</sup> Lâng nā tī Iâ-hô-hoa ê sèng-mi̍h chhò-gō͘ hoān-chōe, tì-kàu ū kè-sit, chiū tio̍h ēng pó͘-kè-sit ê chè lâi hiàn hō͘ Iâ-hô-hoa, chiàu lí só͘ kó͘ sià-khek-le̍k ê gûn, chiū-sī chiàu sèng-só͘ ê sià-khek-le̍k, tùi iûⁿ-kûn-tiong ēng bô hâ-chhû ê mî-iûⁿ-káng, chòe pó͘-kè-sit ê chè;
<sup>16</sup> koh i in-ūi tī sèng-mi̍h ê chhò-gō͘ tio̍h pê, lēng-gōa tio̍h ke gō͘-hūn ê chi̍t-hūn kau hō͘ chè-si;  chè-si tio̍h ēng pó͘-kè-sit ê chè ê mî-iûⁿ-káng, thòe i sio̍k-chōe, i chiū beh tit-tio̍h sià-bián.
<sup>17</sup> Nā ū lâng hoān-chōe kiâⁿ Iâ-hô-hoa só͘ bēng-lēng m̄-thang kiâⁿ ê chi̍t-hāng-sū, i sui-jiân m̄-chai iā sī ū-chōe, chiū tio̍h tam-tng i ê chōe.
<sup>18</sup> I tio̍h chiàu lí só͘ kó͘ ê, tùi iûⁿ-kûn-tiong khan chi̍t chiah bô hâ-chhû ê mî-iûⁿ-káng, lâi kau hō͘ chè-si chòe pó͘-kè-sit ê chè, in-ūi i chhò-gō͘ hoān-tio̍h, i iā m̄-chai, chè-si chiū beh thòe i sio̍k-chōe, i chiū beh tit-tio̍h sià-bián.
<sup>19</sup> Che sī pó͘-kè-sit ê chè;  in-ūi i tī Iâ-hô-hoa ê bīn-chêng si̍t-chāi ū kè-sit.

</p></div></div><div class="p_outer"><div class="p_left"> <div class="chap">=== 利未記 · 第 6 章 ===</div><p>
<sup>1</sup> 耶和華吩咐摩西講：
<sup>2</sup> 若有人犯罪干犯耶和華，對伊ê厝邊行詭詐，或是所交代伊物件，或是kau-koan買賣，或是搶人ê財物，
<sup>3</sup> 或是欺壓厝邊，或是拾tio̍h失落ê物，行詭詐，白賊來chiù -chōa；tī人所行一切ê事ê中間，犯tio̍h一項，來有罪；
<sup>4</sup> 伊若犯tio̍h致到有過失，就tio̍h 還所搶ê，á是因為欺壓所得tio̍h-ê，á是所交代伊ê物，á是人失落hō͘伊所拾tio̍h ê物；
<sup>5</sup> á是伊因為甚麼物白賊chiù -chōa，就tio̍h照數額來還，另外加五份ê一份；tī查出伊有過失ê日，tio̍h還本主。
<sup>6</sup> 也tio̍h照你所估ê，用伊補過失ê祭，就是羊群中一隻無瑕疵ê綿羊káng牽到耶和華ê面前，交hō͘祭司做補過失ê祭。
<sup>7</sup> 祭司tio̍h tī耶和華ê面前，替伊贖罪，伊無論行甚麼事，hō͘伊有罪，lóng beh得tio̍h赦免。
<sup>8</sup> 耶和華吩咐摩西講：
<sup>9</sup> 你tio̍h命令亞倫kap伊ê kiáⁿ孫講：燒祭ê例是án-ni；燒祭tio̍h hē tī壇ê柴頂，一暝到光；壇頂ê火tio̍h常常to̍h。
<sup>10</sup> 祭司tio̍h穿幼苧布ê衣服，下身也tio̍h穿幼苧布ê褲，將壇頂ê火所燒做燒祭ê灰收起來，piàⁿ tī壇邊。
<sup>11</sup> 然後tio̍h thǹg去chit-ê衣服，穿別號ê衣服，將火灰帶出營外到清氣ê所在。
<sup>12</sup> 壇頂ê火tio̍h tī頂面常常to̍h，m̄-thang hoa；祭司tio̍h ta̍k早起tī hit頂面燒chhâ，koh將燒祭排tī壇頂，tī hit頂面燒謝恩祭ê油。
<sup>13</sup> tī壇頂ê火tio̍h常常to̍h，m̄-thang hoa。
<sup>14</sup> 素祭ê例是án-ni；亞倫ê kiáⁿ孫tio̍h tī壇前，將這獻tī耶和華ê面前。
<sup>15</sup> 伊tio̍h tùi hit中間，the̍h出素祭ê麵粉一把，kap油，kap素祭中所有ê乳香，燒tī壇頂，做記念，獻hō͘耶和華做芳味。
<sup>16</sup> 所chhun-ê亞倫kap伊ê kiáⁿ孫tio̍h食伊；tio̍h tī聖ê所在，m̄-thang chham酵，來食；tio̍h tī會幕ê院內食。
<sup>17</sup> M̄-thang chham酵來pek伊。這是我tùi我ê火祭中，賞賜in ê份額；是至聖ê，kap贖罪祭，以及補過失ê祭一樣。
<sup>18</sup> 見若亞倫kiáⁿ孫中ta-po͘-ê，lóng tio̍h食伊，tùi耶和華ê火祭中，做永遠ê份額，直到lín ê萬代；摸 chiah-ê祭物ê，lóng beh成做聖。
<sup>19</sup> 耶和華吩咐摩西講：
<sup>20</sup> 亞倫kap伊ê kiáⁿ孫tī伊受抹油ê日，所tio̍h獻hō͘耶和華ê禮物，就是幼ê麵粉i-hoat十份ê一份，做常常獻ê素祭；早起時一半，ê-hng時一半。
<sup>21</sup> Tio̍h tī 煎盤用油來做；調和了，你就tio̍h the̍h入來；pek好一塊一塊，做素祭，獻hō͘耶和華做芳味。
<sup>22</sup> 伊ê kiáⁿ孫中續接伊受抹油做祭司，tio̍h獻伊，tio̍h一盡燒hō͘耶和華；這是永遠ê例。
<sup>23</sup> 祭司ê素祭tio̍h一盡燒，m̄-thang食伊。
<sup>24</sup> 耶和華吩咐摩西講：
<sup>25</sup> 你tio̍h吩咐亞倫kap伊ê kiáⁿ孫講：贖罪祭ê例，就是án-ni；tio̍h tī耶和華ê面前thâi燒祭ê cheng-siⁿ ê所在，來thâi贖罪祭ê cheng-siⁿ；這是至聖ê物。
<sup>26</sup> 為贖罪獻chit-ê祭ê祭司tio̍h食伊；tio̍h tī聖ê所在，就是tī會幕ê院內食伊。
<sup>27</sup> 見若摸伊ê肉ê，beh成做聖；伊ê血若hiù tī甚麼衣服ê頂面，所hiù-tio̍h hit領，你tio̍h tī聖ê所在洗。
<sup>28</sup> 若煮tī磁ê器具，tio̍h kā伊kòng破；若煮tī銅ê器具，chit-ê器具tio̍h 過磨，chiah用水洗。
<sup>29</sup> 見若祭司中ê ta-po͘丁，lóng tio̍h食伊；這是至聖ê物。
<sup>30</sup> 見若贖罪祭，伊ê血若帶入會幕tī聖所贖罪，lóng m̄-thang食伊；tio̍h用火燒伊。

</p></div><div class="p_right"><div class="chap">=== 利未記 · 第 6 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Nā ū lâng hoān-chōe kan-hoān Iâ-hô-hoa, tùi i ê chhù-piⁿ kiâⁿ khúi-chà, he̍k-sī só͘ kau-tài i mi̍h-kiāⁿ, he̍k-sī kau-koan bóe-bōe, he̍k-sī chhiúⁿ lâng ê châi-bu̍t,
<sup>3</sup> he̍k-sī khi-ap chhù-piⁿ, he̍k-sī khioh-tio̍h sit-lo̍h ê mi̍h, kiâⁿ khúi-chà, pe̍h-chha̍t lâi chiù-chōa;  tī lâng só͘ kiâⁿ it-chhè ê sū ê tiong-kan, hoān-tio̍h chi̍t-hāng, lâi ū chōe;
<sup>4</sup> i nā hoān-tio̍h tì-kàu ū kè-sit, chiū tio̍h hêng só͘ chhiúⁿ-ê, á-sī in-ūi khi-ap só͘ tit-tio̍h-ê, á-sī só͘ kau-tài i ê mi̍h, á-sī lâng sit-lo̍h hō͘ i só͘ khioh-tio̍h ê mi̍h;
<sup>5</sup> á-sī i in-ūi sím-mi̍h mi̍h pe̍h-chha̍t chiù-chōa, chiū tio̍h chiàu siàu-gia̍h lâi hêng, lēng-gōa ke gō͘-hūn ê chi̍t-hūn;  tī chhâ-chhut i ū kè-sit ê ji̍t, tio̍h hêng pún-chú.
<sup>6</sup> Iā tio̍h chiàu lí só͘ kó͘ ê, ēng i pó͘-kè-sit ê chè, chiū-sī iûⁿ-kûn-tiong chi̍t-chiah bô hâ-chhû ê mî-iûⁿ-káng khan kàu Iâ-hô-hoa ê bīn-chêng, kau hō͘ chè-si chòe pó͘-kè-sit ê chè.
<sup>7</sup> Chè-si tio̍h tī Iâ-hô-hoa ê bīn-chêng, thòe i sio̍k-chōe, i bô-lūn kiâⁿ sím-mi̍h sū, hō͘ i ū chōe, lóng beh tit-tio̍h sià-bián.
<sup>8</sup> Iâ-hô-hoa hoan-hù Mô͘-se kóng,
<sup>9</sup> Lí tio̍h bēng-lēng A-lûn kap i ê kiáⁿ-sun kóng, Sio-chè ê lē sī án-ni;  sio-chè tio̍h hē tī tôaⁿ ê chhâ-téng, chi̍t-mî kàu kng;  tôaⁿ-téng ê hé tio̍h siông-siông to̍h.
<sup>10</sup> Chè-si tio̍h chhēng iù-tōe-pò͘ ê i-ho̍k, ē-sin iā tio̍h chhēng iù-tōe-pò͘ ê khò͘, chiong tôaⁿ-téng ê hé só͘ sio chòe sio-chè ê hu siu-khí-lâi, piàⁿ tī tôaⁿ-piⁿ.
<sup>11</sup> Jiân-āu tio̍h thǹg-khì chit ê i-ho̍k, chhēng pa̍t-hō ê i-ho̍k, chiong hé-hu tòa-chhut iâⁿ-gōa kàu chheng-khì ê só͘-chāi.
<sup>12</sup> Tôaⁿ-téng ê hé tio̍h tī téng-bīn siông-siông to̍h, m̄-thang hoa;  chè-si tio̍h ta̍k chá-khí tī hitteng2-bīn sio-chhâ, koh chiong sio-chè pâi tī tôaⁿ-téng, tī hí téng-bīn sio siā-un-chè ê iû.
<sup>13</sup> Tī tôaⁿ-téng ê hé tio̍h siông-siông to̍h, m̄-thang hoa.
<sup>14</sup> Sò͘-chè ê lē sī án-ni;  A-lûn ê kiáⁿ-sun tio̍h tī tôaⁿ-chêng, chiong che hiàn tī Iâ-hô-hoa ê bīn-chêng.
<sup>15</sup> I tio̍h tùi hit tiong-kan, the̍h-chhut sò͘-chè ê mī-hún chi̍t-pé, kap iû, kap sò͘-chè-tiong só͘ ū ê jú-hiuⁿ, sio tī tôaⁿ-téng, chòe kì-liām, hiàn hō͘ Iâ-hô-hoa chòe phang-bī.
<sup>16</sup> Só͘-chhun-ê A-lûn kap i ê kiáⁿ-sun tio̍h chia̍h i;  tio̍h tī sèng ê só͘-chāi, m̄-thang chham kàⁿ, lâi chia̍h;  tio̍h tī hōe-bō͘ ê īⁿ-lāi chia̍h.
<sup>17</sup> M̄-thang chham kàⁿ lâi pek i.  Che sī Góa tùi Góa ê hé-chè-tiong, siúⁿ-sù in ê hūn-gia̍h;  sī chì-sèng-ê, kap sio̍k-chōe-chè, í-ki̍p pó͘-kè-sit ê chè chi̍t-iūⁿ.
<sup>18</sup> Kìⁿ-nā A-lûn kiáⁿ-sun-tiong ta-po͘-ê, lóng tio̍h chia̍h i, tùi Iâ-hô-hoa ê hé-chè-tiong, chòe éng-oán ê hūn-gia̍h, ti̍t-kàu lín ê bān-tāi;  bong chiah ê chè-mi̍h ê, lóng beh chiâⁿ-chòe sèng.
<sup>19</sup> Iâ-hô-hoa hoan-hù Mô͘-se kóng,
<sup>20</sup> A-lûn kap i ê kiáⁿ-sun tī i siū boah-iû ê ji̍t, só͘ tio̍h hiàn hō͘ Iâ-hô-hoa ê lé-mi̍h, chiū-sī iù ê mī-hún i-hoat cha̍p-hūn ê chi̍t-hūn, chòe siông-siông hiàn ê sò͘-chè;  chá-khí-sî chi̍t-pòaⁿ, ê-hng-sî chi̍t-pòaⁿ.
<sup>21</sup> Tio̍h tī chian-pôaⁿ ēng iû lâi chòe;  tiau-hô-liáu, lí chiū tio̍h the̍h-ji̍p-lâi;  pek hó chi̍t-tè chi̍t-tè, chòe sò͘-chè, hiàn hō͘ Iâ-hô-hoa chòe phang-bī.
<sup>22</sup> I ê kiáⁿ-sun-tiong sòa-chiap i siū boah-iû chòe chè-si, tio̍h hiàn i, tio̍h it-chīn sio hō͘ Iâ-hô-hoa;  che sī éng-oán ê lē.
<sup>23</sup> Chè-si ê sò͘-chè tio̍h it-chīn sio, m̄-thang chia̍h i.
<sup>24</sup> Iâ-hô-hoa hoan-hù Mô͘-se kóng,
<sup>25</sup> Lí tio̍h hoan-hù A-lûn kap i ê kiáⁿ-sun kóng, Sio̍k-chōe-chè ê lē, chiū-sī án-ni;  tio̍h tī Iâ-hô-hoa ê bīn-chêng thâi sio-chè ê cheng-siⁿ ê só͘-chāi, lâi thâi sio̍k-chōe-chè ê cheng-siⁿ; che sī chì-sèng ê mi̍h.
<sup>26</sup> Ūi sio̍k-chōe hiàn chit ê chè ê chè-si tio̍h chia̍h i;  tio̍h tī sèng ê só͘-chāi, chiū-sī tī hōe-bō͘ ê īⁿ-lāi chia̍h i.
<sup>27</sup> Kìⁿ-nā bong i ê bah ê, beh chiâⁿ-chòe sèng;  i ê huih nā hiù tī sím-mi̍h i-ho̍k ê téng-bīn, só͘ hiù-tio̍h hit-niá, lí tio̍h tī sèng ê só͘-chāi sóe.
<sup>28</sup> Nā chú tī hûi ê khì-kū, tio̍h kā i kòng-phòa;  nā chú tī tâng ê khì-kū, chit ê khì-kū tio̍h kè-bôa, chiah ēng chúi sóe.
<sup>29</sup> Kìⁿ-nā chè-si-tiong ê ta-po͘-teng, lóng tio̍h chia̍h i;  che sī chì-sèng ê mi̍h.
<sup>30</sup> Kìⁿ-nā sio̍k-chōe-chè, i ê huih nā tòa ji̍p hōe-bō͘ tī sèng-só͘ sio̍k-chōe, lóng m̄-thang chia̍h i;  tio̍h ēng hé sio i.

</p></div></div><div class="p_outer"><div class="p_left"> <div class="chap">=== 利未記 · 第 7 章 ===</div><p>
<sup>1</sup> 補過失ê祭ê規例就是án-ni；chit-ê是至聖ê。
<sup>2</sup> tī thâi燒祭ê所在，也tio̍h tī-hia thâi補過失ê祭；伊ê血tio̍h hiù tī壇裡ê四圍。
<sup>3</sup> 伊ê油tio̍h lóng獻；hit-ê肥ê尾，kap蓋臟腑ê油，兩粒腰子，
<sup>4</sup> kap in所有ê油，就是óa近腰雙pêng ê油，kap肝裡ê網紗，kap腰子一概the̍h起來。
<sup>5</sup> 祭司tio̍h tī壇頂燒伊，做獻hō͘耶和華ê火祭；是補過失ê祭。
<sup>6</sup> 祭司中ê ta-po͘丁lóng tio̍h食伊，tī聖ê所在食；這是至聖ê。
<sup>7</sup> 贖罪祭甚麼款，補過失ê祭也是án-ni；in ê規例是一樣；用hit-ê來贖罪ê祭司，就得tio̍h chit-ê物。
<sup>8</sup> 祭司kā人獻燒祭，就伊所獻燒祭ê cheng-siⁿ ê皮，歸tī祭司本身。
<sup>9</sup> 見若tī火爐pek ê素祭，kap tī鼎á tī煎盤備辦ê，lóng tio̍h歸tī獻hit-ê祭ê祭司。
<sup>10</sup> 見若素祭，無論是chham油ê，á是乾ê，lóng tio̍h歸亞倫ê kiáⁿ孫，大家平分。
<sup>11</sup> 人獻謝恩祭hō͘耶和華，hit-ê規例就是án-ni。
<sup>12</sup> 伊若為tio̍h感謝來獻，就tio̍h用調和油ê無酵餅，kap抹油無酵ê薄餅，以及chhiau hō͘伊chiâu ê麵粉，用油調和做ê餅，kap感謝ê祭相kap來獻。
<sup>13</sup> tio̍h用有酵ê餅，kap為tio̍h感謝來獻ê謝恩祭，kap伊ê禮物相kap來獻。
<sup>14</sup> Tio̍h tùi ta̍k項禮物ê中間，the̍h一項獻hō͘耶和華做舉祭；這tio̍h歸tī hiù謝恩祭ê血ê祭司。
<sup>15</sup> 為tio̍h感謝來獻ê謝恩祭ê肉，tio̍h tī獻禮物ê日食伊，一點á m̄-thang 留到天光。
<sup>16</sup> 若伊所獻ê禮物，是為tio̍h謝願，á是甘心獻ê，tio̍h tī伊獻祭ê日食伊；所chhun-ê明á日thang食伊。
<sup>17</sup> 獨獨所chhun ê祭肉，到第三日tio̍h用火燒。
<sup>18</sup> 到第三日若食謝恩祭ê肉，chit-ê祭無得tio̍h接納，也無kā獻ê算額；反tńg是做thang厭惡ê；食伊ê人就tio̍h擔當伊ê罪。
<sup>19</sup> 祭肉若kha̍p-tio̍h無清氣ê物，就m̄-thang食，tio̍h用火燒。論到祭ê肉，見若清氣ê人lóng thang食伊；
<sup>20</sup> 獨獨屬tī耶和華謝恩祭ê肉，人若身軀bak-tio̍h無清氣來食伊，chit-ê人tio̍h tùi伊ê百姓中剪除去。
<sup>21</sup> 有人摸tio̍h甚麼無清氣ê物，或是人ê無清氣，或是無清氣ê cheng-siⁿ，或是無清氣可惡ê物，來食tio̍h屬tī耶和華謝恩祭ê肉，chit-ê人tio̍h tùi伊ê百姓中剪除去。
<sup>22</sup> 耶和華吩咐摩西講：
<sup>23</sup> 你tio̍h吩咐以色列人講：無論是牛，á是綿羊，á是山羊ê油，lín lóng m̄-thang食伊。
<sup>24</sup> 家己死ê ê油，kap hō͘野獸拆ê ê油，thang做別物ê路用；獨獨lín千萬m̄-thang食。
<sup>25</sup> 能thang獻hō͘耶和華做火祭ê cheng-siⁿ ê油，見若食伊ê人，hit-ê人tio̍h tùi伊ê百姓中剪除去。
<sup>26</sup> tī lín一切所khiā起ê所在，無論是鳥á是野獸ê血，lín lóng m̄-thang食伊。
<sup>27</sup> 無論甚麼人食甚麼血，hit人tio̍h tùi伊ê百姓中剪除去。
<sup>28</sup> 耶和華吩咐摩西講：
<sup>29</sup> 你tio̍h吩咐以色列人講：見若獻謝恩祭hō͘耶和華ê，tio̍h tùi伊ê謝恩祭中，帶伊ê禮物來hō͘耶和華。
<sup>30</sup> 伊tio̍h親手帶獻hō͘耶和華ê火祭來，就是帶油kap胸來，thang用胸tī耶和華ê面前做搖祭，來搖伊。
<sup>31</sup> 祭司tio̍h將油燒tī壇頂；獨獨胸 tio̍h歸tī亞倫kap伊ê kiáⁿ孫。
<sup>32</sup> Lín tio̍h tùi lín謝恩祭，將chiàⁿ腿做舉祭，歸hō͘祭司。
<sup>33</sup> 亞倫ê kiáⁿ孫中，獻謝恩祭ê血kap油ê，tio̍h得tio̍h chit-ê chiàⁿ腿做in ê份額。
<sup>34</sup> 因為我tùi以色列人謝恩祭ê中間取chit-ê搖ê胸，kap舉起ê腿，hō͘祭司亞倫kap伊ê kiáⁿ孫，做in tùi以色列人所永遠得tio̍h ê份額。
<sup>35</sup> 這是tùi耶和華火祭中，the̍h出做亞倫受抹油ê份額，kap伊ê kiáⁿ孫受抹油ê份額，tī伊chhōa in來當祭司ê職服事耶和華ê日。
<sup>36</sup> 就是伊kain抹油ê日，耶和華吩咐以色列人供給in ê，做in ta̍k世代永遠得tio̍h ê份額。
<sup>37</sup> 這是燒祭、素祭、贖罪祭、補過失ê祭、設立性質ê祭，kap謝恩祭ê規例。
<sup>38</sup> lóng是耶和華tī西奈山所命令摩西ê，就是伊tī西奈曠野命令以色列人獻禮物hō͘耶和華ê日。

</p></div><div class="p_right"><div class="chap">=== 利未記 · 第 7 章 ===</div><p>
<sup>1</sup> Pó͘-kè-sit ê chè ê kui-lē chiū sī án-ni;  chit-ê sī chì-sèng-ê.
<sup>2</sup> Tī thâi sio-chè ê só͘-chāi, iā tio̍h tī-hia thâi pó͘-kè-sit ê chè;  i ê huih tio̍h hiù tī tôaⁿ-ni̍h ê sì-ûi.
<sup>3</sup> I ê iû tio̍h lóng hiàn; hit ê pûi ê bé, kap khàm chōng-hú ê iû,
<sup>4</sup> nn̄g lia̍p io-chí kap in só͘ ū ê iû, chiū-sī óa-kūn io siang-pêng ê iû, kap koaⁿ-ni̍h ê bāng-se, kap io-chí it-khài the̍h-khí-lâi.
<sup>5</sup> Chè-si tio̍h tī tôaⁿ-téng sio i, chòe hiàn hō͘ Iâ-hô-hoa ê hé-chè;  sī pó͘-kè-sit ê chè.
<sup>6</sup> Chè-si-tiong ê ta-po͘-teng lóng tio̍h chia̍h i, tī sèng ê só͘-chāi chia̍h;  che sī chì-sèng-ê.
<sup>7</sup> Sio̍k-chōe-chè sím-mi̍h khoán, pó͘-kè-sit ê chè iā-sī án-ni;  in ê kui-lē sī chi̍t-iūⁿ;  ēng hit-ê lâi sio̍k-chōe ê chè-si, chiū tit-tio̍h chit ê mi̍h.
<sup>8</sup> Chè-si kā lâng hiàn sio-chè, chiū i só͘ hiàn sio-chè ê cheng-siⁿ ê phê, kui tī chè-si pún-sin.
<sup>9</sup> Kìⁿ-nā tī hé-lô͘ pek ê sò͘-chè, kap tī tiáⁿ-á tī chian-pôaⁿ pī-pān ê, lóng tio̍h kui tī hiàn hit ê chè ê chè-si.
<sup>10</sup> Kìⁿ-nā sò͘-chè, bô-lūn sī chham-iû-ê, á-sī ta-ê, lóng tio̍h kui A-lûn ê kiáⁿ-sun, tāi-ke pîⁿ-pun.
<sup>11</sup> Lâng hiàn siā-un-chè hō͘ Iâ-hô-hoa, hit ê kui-lē chiū-sī án-ni.
<sup>12</sup> I nā ūi-tio̍h kám-siā lâi hiàn, chiū tio̍h ēng tiau-hô iû ê bô-kàⁿ-piáⁿ, kap boah-iû bô-kàⁿ ê po̍h-piáⁿ, í-ki̍p chhiau hō͘ i chiâu ê mī-hún, ēng iû tiau-hô chòe ê piáⁿ, kap kám-siā ê chè saⁿ-kap lâi hiàn.
<sup>13</sup> Tio̍h ēng ū kàⁿ ê piáⁿ, kap ūi-tio̍h kám-siā lâi hiàn ê siā-un-chè, kap i ê lé-mi̍h saⁿ-kap lâi hiàn.
<sup>14</sup> Tio̍h tùi ta̍k-hāng lé-mi̍h ê tiong-kan, the̍h chi̍t-hāng hiàn hō͘ Iâ-hô-hoa chòe kú-chè;  che tio̍h kui tī hiù siā-un-chè ê huih ê chè-si.
<sup>15</sup> Ūi-tio̍h kám-siā lâi hiàn ê siā-un-chè ê bah, tio̍h tī hiàn lé-mi̍h ê ji̍t chia̍h i, chi̍t-tiám-á m̄-thang lâu kàu thiⁿ-kng.
<sup>16</sup> Nā i só͘-hiàn ê lé-mi̍h, sī ūi-tio̍h siā-goān, á-sī kam-sim hiàn ê, tio̍h tī i hiàn-chè ê ji̍t chia̍h i;  só͘-chhun-ê bîn-á-ji̍t thang chia̍h i.
<sup>17</sup> To̍k-to̍k só͘ chhun ê chè-bah, kàu tē-saⁿ ji̍t tio̍h ēng hé sio.
<sup>18</sup> Kàu tē-saⁿ ji̍t nā chia̍h siā-un-chè ê bah, chit ê chè bô tit-tio̍h chiap-la̍p, iā bô kā hiàn-ê sǹg-gia̍h;  hoán-tńg sī chòe thang iàm-ò͘ⁿ ê;  chia̍h i ê lâng chiū tio̍h tam-tng i ê chōe.
<sup>19</sup> Chè-bah nā kha̍p-tio̍h bô chheng-khì ê mi̍h, chiū m̄-thang chia̍h, tio̍h ēng hé sio.  Lūn-kàu chè ê bah, kìⁿ-nā chheng-khì ê lâng lóng thang chia̍h i;
<sup>20</sup> to̍k-to̍k sio̍k tī Iâ-hô-hoa siā-un-chè ê bah, lâng nā seng-khu bak-tio̍h bô chheng-khì lâi chia̍h i, chit ê lâng tio̍h tùi i ê peh-sìⁿ-tiong chián-tû-khì.
<sup>21</sup> Ū lâng bong-tio̍h sím-mi̍h bô chheng-khì ê mi̍h, he̍k-sī lâng ê bô chheng-khì, he̍k-sī bô chheng-khì ê cheng-siⁿ, he̍k-sī bô chheng-khì khó-ò͘ⁿ ê mi̍h, lâi chia̍h-tio̍h sio̍k tī Iâ-hô-hoa siā-un-chè ê bah, chit ê lâng tio̍h tùi i ê peh-sìⁿ-tiong chián-tû-khì.
<sup>22</sup> Iâ-hô-hoa hoan-hù Mô͘-se kóng,
<sup>23</sup> Lí tio̍h hoan-hù Í-sek-lia̍t lâng kóng, Bô-lūn sī gû, á-sī mî-iûⁿ, á-sī soaⁿ-iûⁿ ê iû, lín lóng m̄-thang chia̍h i.
<sup>24</sup> ka-kī sí-ê ê iû, kap hō͘ iá-siù thiah-ê ê iû, thang chòe pa̍t-mi̍h ê lō͘-ēng;  to̍k-to̍k lín chhian-bān m̄-thang chia̍h.
<sup>25</sup> Ōe thang hiàn-hō͘ Iâ-hô-hoa chòe hé-chè ê cheng-siⁿ ê iû, kìⁿ-nā chia̍h i ê lâng, hit ê lâng tio̍h tùi i ê peh-sìⁿ-tiong chián-tû-khì.
<sup>26</sup> Tī lín it-chhè só͘ khiā-khí ê só͘-chāi, bô-lūn sī chiáu á-sī iá-siù ê huih, lín lóng m̄-thang chia̍h i.
<sup>27</sup> Bô-lūn sím-mi̍h lâng chia̍h sím-mi̍h huih, hit-lâng tio̍h tùi i ê peh-sìⁿ-tiong chián-tû-khì.
<sup>28</sup> Iâ-hô-hoa hoan-hù Mô͘-se kóng,
<sup>29</sup> Lí tio̍h hoan-hù Í-sek-lia̍t lâng kóng, Kìⁿ-nā hiàn siā-un-chè hō͘ Iâ-hô-hoa ê, tio̍h tùi i ê siā-un-chè tiong, tòa i ê lé-mi̍h lâi hō͘ Iâ-hô-hoa.
<sup>30</sup> I tio̍h chhin-chhiú tòa hiàn-hō͘ Iâ-hô-hoa ê hé-chè lâi, chiū-sī tòa iû kap heng lâi, thang ēng heng tī Iâ-hô-hoa ê bīn-chêng chòe iô-chè,  lâi iô i.
<sup>31</sup> Chè-si tio̍h chiong iû sio tī tôaⁿ-téng;  to̍k-to̍k heng tio̍h kui tī A-lûn kap i ê kiáⁿ-sun.
<sup>32</sup> Lín tio̍h tùi lín siā-un-chè, chiong chiàⁿ-thúi chòe kú-chè, kui hō͘ chè-si.
<sup>33</sup> A-lûn ê kiáⁿ-sun-tiong, hiàn siā-un-chè ê huih kap iû ê, tio̍h tit-tio̍h chit ê chiàⁿ-thúi chòe in ê hūn-gia̍h.
<sup>34</sup> In-ūi Góa tùi Í-sek-lia̍t lâng siā-un-chè ê tiong-kan chhú chit ê iô ê heng, kap kú-khí ê thúi, hō͘ chè-si A-lûn kap i ê kiáⁿ-sun, chòe in tùi Í-sek-lia̍t lâng só͘ éng-oán tit-tio̍h ê hūn-gia̍h.
<sup>35</sup> Che sī tùi Iâ-hô-hoa hé-chè-tiong, the̍h-chhut chòe A-lûn siū-boah-iû ê hūn-gia̍h, kap i ê kiáⁿ-sun siū-boah-iû ê hūn-gia̍h, tī i chhōa in lâi tng chè-si ê chit ho̍k-sāi Iâ-hô-hoa ê ji̍t.
<sup>36</sup> Chiū-sī i kā in boah-iû ê ji̍t, Iâ-hô-hoa hoan-hù Í-sek-lia̍t lâng kiong-kip in ê, chòe in ta̍k sè-tāi éng-oán tit-tio̍h ê hūn-gia̍h.
<sup>37</sup> Che sī sio-chè, sò͘-chè, sio̍k-chōe-chè, pó͘-kè-sit ê chè, siat-li̍p sèng-chit ê chè, kap siā-un-chè ê kui-lē.
<sup>38</sup> Lóng sī Iâ-hô-hoa tī Se-nái soaⁿ só͘ bēng-lēng Mô͘-se-ê, chiū-sī i tī Se-nái khòng-iá bēng-lēng Í-sek-lia̍t lâng hiàn lé-mi̍h hō͘ Iâ-hô-hoa ê ji̍t.

</p></div></div><div class="p_outer"><div class="p_left"> <div class="chap">=== 利未記 · 第 8 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h將亞倫kap伊ê kiáⁿ，以及衣服，抹in ê油，kap贖罪祭ê一隻牛káng，兩隻綿羊káng，一筐無酵餅，lóng帶來。
<sup>3</sup> Koh招集會眾到會幕門口。
<sup>4</sup> 摩西照耶和華所命令伊ê來行；tùi án-ni會眾就聚集tī會幕門口。
<sup>5</sup> 摩西kā會眾講：這就是耶和華所命令tio̍h行ê事。
<sup>6</sup> 摩西帶亞倫kap伊ê kiáⁿ來，用水kā in洗。
<sup>7</sup> Kā伊穿內衫，hâ帶，穿外袍，tha̍h í-hut-tek，用奇巧ê工所織í-hut-tek ê帶 kā伊hâ，用án-ni來縛伊tī伊ê身軀。
<sup>8</sup> Koh kā伊tiò補褂，用O͘-lêng kap Thó͘-bêng，hē tī補褂內。
<sup>9</sup> 用帽戴tī伊ê頭殼；tī帽頭前ê頂面tiò金牌，就是聖ê冕旒；lóng是照耶和華所命令摩西ê。
<sup>10</sup> 摩西用抹in ê油抹會幕，kap其中所有ê物，分別伊做聖。
<sup>11</sup> Koh用hit-ê油hiù壇頂七pái，也抹壇kap伊一切ê器具kap洗盪ê盆，kap伊ê座，分別伊做聖。
<sup>12</sup> Koh用抹ê油倒tī亞倫ê頭殼頂，來抹伊，分別伊做聖。
<sup>13</sup> 摩西帶亞倫ê kiáⁿ來，kain穿內衫，hâ帶，包頭殼ê巾；lóng是照耶和華所命令摩西ê。
<sup>14</sup> 伊牽贖罪祭ê牛káng-á來；亞倫kap伊ê kiáⁿ 按手tī贖罪祭牛káng-á ê頭殼。
<sup>15</sup> 就thâi伊；摩西the̍h血，用指頭á抹tī壇頂四周圍hiah-ê角，hō͘壇清氣；將血倒tī壇腳hia，分別伊做聖，kā伊贖罪。
<sup>16</sup> Koh the̍h臟腑所有ê油，kap肝裡ê網紗，以及兩-粒腰子，kap in所有ê油，摩西lóng燒伊tī壇頂。
<sup>17</sup> 若是牛káng-á，伊ê皮，伊ê肉，伊ê糞，用火燒tī營外；是照耶和華所命令摩西ê。
<sup>18</sup> 伊牽燒祭ê綿羊káng來；亞倫kap伊ê kiáⁿ 按手tī羊káng ê頭殼。
<sup>19</sup> 就thâi伊；摩西用血hiù tī壇頂ê周圍。
<sup>20</sup> 將羊切一塊一塊；摩西用頭，kap肉塊，以及油lóng燒伊。
<sup>21</sup> 用水洗臟腑kap腿；摩西就將ka-nn̂g 隻羊燒tī壇頂，做芳芳ê燒祭，做火祭獻hō͘耶和華；lóng是照耶和華所命令摩西ê。
<sup>22</sup> 伊koh牽第二隻綿羊káng，就是設立性質ê禮ê羊，亞倫kap伊ê kiáⁿ 按手tī羊ê頭殼。
<sup>23</sup> 就thâi伊；摩西the̍h淡薄血抹tī亞倫ê chiàⁿ-pêng ê耳á錘，kap chiàⁿ手ê大pō͘拇，kap chiàⁿ腳ê大pō͘拇。
<sup>24</sup> Koh帶亞倫ê kiáⁿ來，摩西用淡薄血抹tṳn chiàⁿ-pêng ê耳á錘，kap chiàⁿ手ê大pō͘拇，kap chiàⁿ腳ê大pō͘拇；摩西koh用血hiù tī壇頂ê周圍。
<sup>25</sup> Koh取油，kap肥ê尾，以及臟腑一切ê油，kap肝裡ê網紗，兩粒腰子kap in ê油，kap chiàⁿ腿。
<sup>26</sup> Koh tùi耶和華ê面前tóe無酵餅ê筐，the̍h出一塊無酵餅，一塊油餅，一塊薄餅，lóng hē tī油kap chiàⁿ腿頂。
<sup>27</sup> 將這一切hē tī亞倫ê手，kap伊ê kiáⁿ ê手，做搖祭，tī耶和華ê面前搖伊。
<sup>28</sup> 摩西tùi in ê手the̍h落來，燒tī壇裡燒祭ê頂面，lóng是設立性質ê禮，做芳芳；是做獻hō͘耶和華ê火祭。
<sup>29</sup> 摩西the̍h羊ê胸做搖祭，tī耶和華ê面前搖伊；是tī設立性質ê禮ê羊，摩西所得tio̍h ê份額；lóng是照耶和華所命令摩西ê。
<sup>30</sup> 摩西the̍h抹ê油，kap壇頂ê血，hiù tī亞倫kap伊ê衫，以及伊ê kiáⁿ，kap伊ê kiáⁿ ê衫；hō͘亞倫kap伊ê衫，以及伊ê kiáⁿ kap伊ê kiáⁿ ê衫，相kap做聖。
<sup>31</sup> 摩西對亞倫kap伊ê kiáⁿ講：將肉煮tī會幕ê門口，tī-hia食伊，也食設立性質ê禮筐á內ê餅，照我所命令ê，講：這是亞倫kap伊ê kiáⁿ tio̍h食ê。
<sup>32</sup> 所chhun ê肉kap餅，lín tio̍h用火燒去。
<sup>33</sup> Lín七日久m̄-thang出會幕ê毛，到lín受設立ê禮ê日滿；因為七日久伊beh kā lín行設立ê禮。
<sup>34</sup> 親像今á日所行ê，耶和華吩咐tio̍h án-ni行，為tio̍h lín贖罪。
<sup>35</sup> 七日久lín tio̍h暝日tiàm tī會幕門口，守耶和華所命令ê職份，免得lín死；因為我所受ê命令是án-ni。
<sup>36</sup> 亞倫kap伊ê kiáⁿ就行耶和華託摩西所命令一切ê事。

</p></div><div class="p_right"><div class="chap">=== 利未記 · 第 8 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h chiong A-lûn kap i ê kiáⁿ, í-ki̍p i-ho̍k, boah in ê iû, kap sio̍k-chōe-chè ê chi̍t chiah gû-káng, nn̄g chiah mî-iûⁿ-káng, chi̍t kheng bô-kàⁿ-piáⁿ, lóng tòa-lâi.
<sup>3</sup> Koh chio-chi̍p hōe-chiòng kàu hōe-bō͘ mn̂g-kháu.
<sup>4</sup> Mô͘-se chiàu Iâ-hô-hoa só͘ bēng-lēng i-ê lâi kiâⁿ;  tùi án-ni hōe-chiòng chiū chū-chi̍p tī hōe-bō͘ mn̂g-kháu.
<sup>5</sup> Mô͘-se kā hōe-chiòng kóng, Che chiū-sī Iâ-hô-hoa só͘ bēng-lēng tio̍h kiâⁿ ê sū.
<sup>6</sup> Mô͘-se tòa A-lûn kap i ê kiáⁿ lâi, ēng chúi kā in sóe.
<sup>7</sup> Kā i chhēng lāi-saⁿ, hâ tòa, chhēng gōa-phàu, tha̍h í-hut-tek, ēng kî-khá ê kang só͘ chit í-hut-tek ê tòa kā i hâ, ēng án-ni lâi pa̍k i tī i ê seng-khu.
<sup>8</sup> Koh kā i tiò pó͘-kòa, ēng O͘-lêng kap Thó͘-bêng, hē tī pó͘-kòa-lāi.
<sup>9</sup> Ēng bō tì tī i ê thâu-khak;  tī bō thâu-chêng ê téng-bīn tiò kim-pâi, chiū-sī sèng ê bián-liû;  lóng sī chiàu Iâ-hô-hoa só͘ bēng-lēng Mô͘-se ê.
<sup>10</sup> Mô͘-se ēng boah in ê iû boah hōe-bō͘, kap kî-tiong só͘ ū ê mi̍h, hun-piat i chòe-sèng.
<sup>11</sup> Koh ēng hit ê iû hiù tôaⁿ-téng chhit-pái, iā boah tôaⁿ kap i it-chhè ê khì-kū kap sóe-tn̄g ê phûn, kap i ê chō, hun-piat i chòe-sèng.
<sup>12</sup> Koh ēng boah ê iû tò tī A-lûn ê thâu-khak-téng, lâi boah i, hun-piat i chòe-sèng.
<sup>13</sup> Mô͘-se tòa A-lûn ê kiáⁿ lâi, kā in chhēng lāi-saⁿ, hâ tòa, pau thâu-khak ê kun;  lóng sī chiàu Iâ-hô-hoa só͘ bēng-lēng Mô͘-se ê.
<sup>14</sup> I khan sio̍k-chōe-chè ê gû-káng-á lâi;  A-lûn kap i ê kiáⁿ hōaⁿ-chhiú tī sio̍k-chōe-chè gû-káng-á ê thâu-khak.
<sup>15</sup> Chiū thâi i;  Mô͘-se the̍h huih, ēng chńg-thâu-á boah tī tôaⁿ-téng sì-chiu-ûi hiah ê kak, hō͘ tôaⁿ chheng-khì;  chiong huih tò tī tôaⁿ-kha hia, hun-piat i chòe sèng, kā i sio̍k-chōe.
<sup>16</sup> Koh the̍h chōng-hú só͘ ū ê iû, kap koaⁿ-ni̍h ê bāng-se, í-ki̍p nn̄g-lia̍p io-chí, kap in só͘ ū ê iû, Mô͘-se lóng sio i tī tôaⁿ-téng.
<sup>17</sup> Nā-sī gû-káng-á, i ê phê, i ê bah, i ê pùn, ēng hé sio tī iâⁿ-gōa;  sī chiàu Iâ-hô-hoa só͘ bēng-lēng Mô͘-se ê.
<sup>18</sup> I khan sio-chè ê mî-iûⁿ-káng lâi;  A-lûn kap i ê kiáⁿ hōaⁿ-chhiú tī iûⁿ-káng ê thâu-khak.
<sup>19</sup> Chiū thâi i;  Mô͘-se ēng huih hiù tī tôaⁿ-téng ê chiu-ûi.
<sup>20</sup> Chiong iûⁿ chhiat chi̍t-tè chi̍t-tè;  Mô͘-se ēng thâu, kap bah-tè, í-ki̍p iû lóng sio i.
<sup>21</sup> Ēng chúi sóe chōng-hú kap thúi;  Mô͘-se chiū chiong ka-nn̂g chiah iûⁿ sio tī tôaⁿ-téng, chòe phang-phang ê sio-chè, chòe hé-chè hiàn hō͘ Iâ-hô-hoa;  lóng sī chiàu Iâ-hô-hoa só͘ bēng-lēng Mô͘-se ê.
<sup>22</sup> I koh khan tē-jī chiah mî-iûⁿ-káng, chiū-sī siat-li̍p sèng-chit ê lé ê iûⁿ, A-lûn kap i ê kiáⁿ hōaⁿ-chhiú tī iûⁿ ê thâu-khak.
<sup>23</sup> Chiū thâi i;  Mô͘-se the̍h tām-po̍h huih boah tī A-lûn ê chiàⁿ-pêng ê hī-á-sûi, kap chiàⁿ-chhiú ê tōa-pō͘-bú, kap chiàⁿ-kha ê tōa-pō͘-bú.
<sup>24</sup> Koh tòa A-lûn ê kiáⁿ lâi, Mô͘-se ēng tām-po̍h huih boah tī in chiàⁿ-pêng ê hī-á-sûi, kap chiàⁿ-chhiú ê tōa-pō͘-bú, kap chiàⁿ-kha ê tōa-pō͘-bú;  Mô͘-se koh ēng huih hiù tī tôaⁿ-téng ê chiu-ûi.
<sup>25</sup> Koh chhú iû, kap pûi ê bé, í-ki̍p chōng-hú it-chhè ê iû, kap koaⁿ-ni̍h ê bāng-se, nn̄g lia̍p io-chí kap in ê iû, kap chiàⁿ-thúi.
<sup>26</sup> Koh tùi Iâ-hô-hoa ê bīn-chêng tóe bô-kàⁿ-piáⁿ ê kheng, the̍h-chhut chi̍t tè bô-kàⁿ-piáⁿ, chi̍t tè iû-piáⁿ, chi̍t tè po̍h-piáⁿ, lóng hē tī iû kap chiàⁿ-thúi-téng.
<sup>27</sup> Chiong che it-chhè hē tī A-lûn ê chhiú, kap i ê kiáⁿ ê chhiú, chòe iô-chè, tī Iâ-hô-hoa ê bīn-chêng iô i.
<sup>28</sup> Mô͘-se tùi in ê chhiú the̍h-lo̍h-lâi, sio tī tôaⁿ-ni̍h sio-chè ê téng-bīn, lóng sī siat-li̍p sèng-chit ê lé, chòe phang-phang;  sī chòe hiàn hō͘ Iâ-hô-hoa ê hé-chè.
<sup>29</sup> Mô͘-se the̍h iûⁿ ê heng chòe iô-chè, tī Iâ-hô-hoa ê bīn-chêng iô i;  sī tī siat-li̍p sèng-chit ê lé ê iûⁿ, Mô͘-se só͘ tit-tio̍h ê hūn-gia̍h;  lóng sī chiàu Iâ-hô-hoa só͘ bēng-lēng Mô͘-se ê.
<sup>30</sup> Mô͘-se the̍h boah ê iû, kap tôaⁿ-téng ê huih, hiù tī A-lûn kap i ê saⁿ, í-ki̍p i ê kiáⁿ, kap i ê kiáⁿ ê saⁿ;  hō͘ A-lûn kap i ê saⁿ, í-ki̍p i ê kiáⁿ kap i ê kiáⁿ ê saⁿ, saⁿ-kap chòe-sèng.
<sup>31</sup> Mô͘-se tùi A-lûn kap i ê kiáⁿ kóng, Chiong bah chú tī hōe-bō͘ ê mn̂g-kháu, tī-hia chia̍h i, iā chia̍h siat-li̍p sèng-chit ê lé kheng-á-lāi ê piáⁿ, chiàu góa só͘ bēng-lēng-ê, kóng, Che sī A-lûn kap i ê kiáⁿ tio̍h chia̍h ê.
<sup>32</sup> Só͘ chhun ê bah kap piáⁿ, lín tio̍h ēng hé sio-khì.
<sup>33</sup> Lín chhit-ji̍t kú m̄-thang chhut hōe-bō͘ ê mn̂g, kàu lín siū siat-li̍p ê lé ê ji̍t móa;  in-ūi chhit-ji̍t kú I beh kā lín kiâⁿ siat-li̍p ê lé.
<sup>34</sup> Chhin-chhiūⁿ kin-á-ji̍t só͘ kiâⁿ-ê, Iâ-hô-hoa hoan-hù tio̍h án-ni kiâⁿ, ūi-tio̍h lín sio̍k-chōe.
<sup>35</sup> Chhit-ji̍t kú lín tio̍h mî-ji̍t tiàm tī hōe-bō͘ mn̂g-kháu, siú Iâ-hô-hoa só͘ bēng-lēng ê chit-hūn, bián-tit lín sí;  in-ūi góa só͘ siū ê bēng-lēng sī án-ni.
<sup>36</sup> A-lûn kap i ê kiáⁿ chiū kiâⁿ Iâ-hô-hoa thok Mô͘-se só͘ bēng-lēng it-chhè ê sū.

</p></div></div><div class="p_outer"><div class="p_left"> <div class="chap">=== 利未記 · 第 9 章 ===</div><p>
<sup>1</sup> 到第八日，摩西召亞倫kap伊ê kiáⁿ，以及以色列hiah-ê長老來。
<sup>2</sup> 對亞倫講：你tio̍h取一隻細隻牛káng-á，做贖罪祭，一隻綿羊káng做燒祭，tio̍h無瑕疵ê，獻tī耶和華ê面前。
<sup>3</sup> 你也tio̍h吩咐以色列人講：Lín tio̍h取一隻山羊káng做贖罪祭；koh取一隻牛á-kiáⁿ，kap一隻綿羊á，lóng tio̍h未滿年，koh tio̍h無瑕疵ê，做燒祭。
<sup>4</sup> Koh取一隻牛káng，一隻綿羊káng，做謝恩祭，獻tī耶和華ê面前，kap取調和油ê素祭；因為今á日耶和華beh顯現hō͘ lín看。
<sup>5</sup> In就照摩西所命令ê帶到會幕前；會眾lóng近óa來khiā tī耶和華ê面前。
<sup>6</sup> 摩西講：這是耶和華命令lín所tio̍h行ê；耶和華ê榮光就beh顯現hō͘ lín看。
<sup>7</sup> 摩西對亞倫講：你tio̍h到壇前，獻你ê贖罪祭，kap你ê燒祭，為本身kap百姓贖罪；koh獻百姓ê禮物，替in贖罪，lóng照耶和華所命令ê。
<sup>8</sup> 亞倫就到壇前，thâi hit隻牛á-kiáⁿ，ūi本身做贖罪祭ê。
<sup>9</sup> 亞倫chiah-ê kiáⁿ phâng hit-ê血hō͘伊；伊就用指頭á ùn血，抹tī壇頂hiah-ê角；koh用血tò tī壇腳裡。
<sup>10</sup> 獨獨贖罪祭ê油kap腰子，kap肝裡ê網紗，伊lóng燒tī壇頂；照耶和華所命令摩西ê。
<sup>11</sup> 伊koh用火將肉kap皮燒tī營外。
<sup>12</sup> 就thâi燒祭ê cheng-siⁿ；亞倫chiah-ê kiáⁿ phâng血hō͘伊，伊就hiù tī壇頂ê周圍。
<sup>13</sup> In koh用燒祭ê肉，一塊一塊連頭the̍h hō͘伊；伊lóng燒tī壇頂。
<sup>14</sup> 伊koh洗臟腑kap腿，燒tī壇頂燒祭ê頂面。
<sup>15</sup> 伊帶百姓ê禮物，將hit隻做百姓贖罪祭ê山羊káng thâi伊，為tio̍h罪來獻，kap起頭ê同一樣。
<sup>16</sup> 也帶燒祭照例來獻。
<sup>17</sup> 伊koh帶素祭，tùi hit中間mi一把；這是tī早起時ê燒祭以外。
<sup>18</sup> Koh thâi牛káng kap綿羊káng做百姓ê謝恩祭；亞倫chiah-ê kiáⁿ phâng血hō͘伊，伊就hiù tī壇頂ê周圍。
<sup>19</sup> Koh the̍h牛káng ê油；kap綿羊káng肥ê尾，以及蓋臟腑ê油，kap腰子，kap肝裡ê網紗。
<sup>20</sup> In將chiah-ê油hē tī hiah-ê胸 ê頂面，伊就將油燒tī壇頂。
<sup>21</sup> chiah-ê胸kap chiàⁿ腿，亞倫用伊做搖祭，tī耶和華ê面前搖伊；lóng是照摩西所命令ê。
<sup>22</sup> 亞倫ǹg百姓kia̍h起手，kain祝福；伊已經獻贖罪祭、燒祭、謝恩祭，就落來。
<sup>23</sup> 摩西亞倫進入會幕，koh出來kā百姓祝福；耶和華ê榮光就顯現hō͘眾百姓看見。
<sup>24</sup> 有火tùi耶和華ê面前出來，燒壇頂ê燒祭，kap油；眾百姓看見，就出大歡喜ê聲，仆tī地裡。

</p></div><div class="p_right"><div class="chap">=== 利未記 · 第 9 章 ===</div><p>
<sup>1</sup> Kàu tē-poeh ji̍t, Mô͘-se tiàu A-lûn kap i ê kiáⁿ, í-ki̍p Í-sek-lia̍t hiah ê tiúⁿ-ló lâi.
<sup>2</sup> Tùi A-lûn kóng, Lí tio̍h chhú chi̍t-chiah sòe chiah gû-káng-á, chòe sio̍k-chōe-chè, chi̍t chiah mî-iûⁿ-káng chòe sio-chè, tio̍h bô hâ-chhû-ê, hiàn tī Iâ-hô-hoa ê bīn-chêng.
<sup>3</sup> Lí iā tio̍h hoan-hù Í-sek-lia̍t lâng kóng, Lín tio̍h chhú chi̍t chiah soaⁿ-iûⁿ-káng chòe sio̍k-chōe-chè;  koh chhú chi̍t chiah gû-á-kiáⁿ, kap chi̍t chiah mî-iûⁿ-á, lóng tio̍h bē-móa-nî, koh tio̍h bô hâ-chhû ê, chòe sio-chè.
<sup>4</sup> Koh chhú chi̍t chiah gû-káng, chi̍t chiah mî-iûⁿ-káng, chòe siā-un-chè, hiàn tī Iâ-hô-hoa ê bīn-chêng, kap chhú tiau-hô iû ê sò͘-chè;  in-ūi kin-á-ji̍t Iâ-hô-hoa beh hián-hiān hō͘ lín khòaⁿ.
<sup>5</sup> In chiū chiàu Mô͘-se só͘ bēng-lēng-ê tòa kàu hōe-bō͘ chêng;  hōe-chiòng lóng kūn-óa lâi khiā tī Iâ-hô-hoa ê bīn-chêng.
<sup>6</sup> Mô͘-se kóng, Che sī Iâ-hô-hoa bēng-lēng lín só͘ tio̍h kiâⁿ ê;  Iâ-hô-hoa ê êng-kng chiū beh hián-hiān hō͘ lín khòaⁿ.
<sup>7</sup> Mô͘-se tùi A-lûn kóng, Lí tio̍h kàu tôaⁿ-chêng, hiàn lí ê sio̍k-chōe-chè, kap lí ê sio-chè, ūi pún-sin kap peh-sìⁿ sio̍k-chōe;  koh hiàn peh-sìⁿ ê lé-mi̍h, thòe in sio̍k-chōe, lóng chiàu Iâ-hô-hoa só͘ bēng-lēng-ê.
<sup>8</sup> A-lûn chiū kàu tôaⁿ-chêng, thâi hit chiah gû-á-kiáⁿ, ūi pún-sin chòe sio̍k-chōe-chè ê.
<sup>9</sup> A-lûn chiah ê kiáⁿ phâng hit ê huih hō͘ i;  i chiū ēng chńg-thâu-á ùn huih, boah tī tôaⁿ-téng hiah ê kak;  koh ēng huih tò tī tôaⁿ-kha-ni̍h.
<sup>10</sup> To̍k-to̍k sio̍k-chōe-chè ê iû kap io-chí, kap koaⁿ-ni̍h ê bāng-se, i lóng sio tī tôaⁿ-téng;  chiàu Iâ-hô-hoa só͘ bēng-lēng Mô͘-se ê.
<sup>11</sup> I koh ēng hé chiong bah kap phê sio tī iâⁿ-gōa.
<sup>12</sup> Chiū thâi sio-chè ê cheng-siⁿ;  A-lûn chiah ê kiáⁿ phâng huih hō͘ i, i chiū hiù tī tôaⁿ-téng ê chiu-ûi.
<sup>13</sup> In koh ēng sio-chè ê bah, chi̍t-tè chi̍t-tè liân thâu the̍h hō͘ i;  i lóng sio tī tôaⁿ-téng.
<sup>14</sup> I koh sóe chōng-hú kap thúi, sio tī tôaⁿ-téng sio-chè ê téng-bīn.
<sup>15</sup> I tòa peh-sìⁿ ê lé-mi̍h, chiong hit-chiah chòe peh-sìⁿ sio̍k-chōe-chè ê soaⁿ-iûⁿ-káng thâi i, ūi-tio̍h chōe lâi hiàn, kap khí-thâu-ê tâng chi̍t-iūⁿ.
<sup>16</sup> Iā tòa sio-chè chiàu lē lâi hiàn.
<sup>17</sup> I koh tòa sò͘-chè, tùi hit tiong-kan mi chi̍t-pé; che sī tī chá-khí-sî ê sio-chè í-gōa.
<sup>18</sup> Koh thâi gû-káng kap mî-iûⁿ-káng chòe peh-sìⁿ ê siā-un-chè;  A-lûn chiah ê kiáⁿ phâng huih hō͘ i, i chiū hiù tī tôaⁿ-téng ê chiu-ûi.
<sup>19</sup> Koh the̍h gû-káng ê iû; kap mî-iûⁿ-káng pûi ê bé, í-ki̍p khàm chōng-hú ê iû, kap io-chí, kap koaⁿ-ni̍h ê bāng-se.
<sup>20</sup> In chiong chiah ê iû hē tī hiah ê heng ê téng-bīn, i chiū chiong iû sio tī tôaⁿ-téng.
<sup>21</sup> Chiah ê heng kap chiàⁿ-thúi, A-lûn ēng i chòe iô-chè, tī Iâ-hô-hoa ê bīn-chêng iô i;  lóng sī chiàu Mô͘-se só͘ bēng-lēng-ê.
<sup>22</sup> A-lûn ǹg peh-sìⁿ kia̍h-khí chhiú, kā in chiok-hok;  i í-keng hiàn sio̍k-chōe-chè, sio-chè, siā-un-chè, chiū lo̍h-lâi.
<sup>23</sup> Mô͘-se A-lûn chìn-ji̍p hōe-bō͘, koh chhut-lâi kā peh-sìⁿ chiok-hok;  Iâ-hô-hoa ê êng-kng chiū hián-hiān hō͘ chèng peh-sìⁿ khòaⁿ-kìⁿ.
<sup>24</sup> Ū hé tùi Iâ-hô-hoa ê bīn-chêng chhut-lâi, sio tôaⁿ-téng ê sio-chè, kap iû;  chèng peh-sìⁿ khòaⁿ-kìⁿ, chiū chhut tōa hoaⁿ-hí ê siaⁿ, phak tī tōe-ni̍h.

</p></div></div><div class="p_outer"><div class="p_left"> <div class="chap">=== 利未記 · 第 10 章 ===</div><p>
<sup>1</sup> 亞倫ê kiáⁿ Ná-tap、A-pí-hō͘，ta̍k-ê the̍h家己ê香爐，tóe火，kap香，tī耶和華ê面前獻別號ê火，是伊所無命令in ê。
<sup>2</sup> 就有火tùi耶和華ê面前發出，來燒in；in就死tī耶和華ê面前。
<sup>3</sup> 摩西對亞倫講：這是耶和華所講ê；伊講：我beh tī親近我ê人，顯明做聖；tī眾百姓ê面前，我beh得tio̍h榮光。亞倫也靜靜。
<sup>4</sup> 摩西叫亞倫ê叔O͘-siat ê kiáⁿ，Bí-sa-lī、 Í-lī-sat-hoán來，kain講：進前來將lín ê親人tùi聖所ê面前扛到營外。
<sup>5</sup> In兩人進前來，就in所穿ê衫扛出營外；是照摩西所命令ê。
<sup>6</sup> 摩西對亞倫kap伊ê kiáⁿ Í-lī-a-sat、Í-tha-má講：M̄-thang phah散頭毛，也m̄-thang拆裂衫；免得lín死，koh免得耶和華受氣會眾；獨獨lín ê兄弟以色列全家，為tio̍h耶和華所發出ê火來哀哭。
<sup>7</sup> Lín也m̄-thang出會幕門，驚了lín會死；因為耶和華ê油抹tī lín ê身軀；in就照摩西ê話來行。
<sup>8</sup> 耶和華吩咐亞倫講：
<sup>9</sup> 你kap你ê kiáⁿ入會幕ê時，薄酒厚酒，lóng m̄-thang lim，免得lín死，這beh做lín ta̍k世代永遠ê例；
<sup>10</sup> hō͘ lín thang分別聖kap無聖ê，無清氣kap清氣ê；
<sup>11</sup> koh hō͘ lín thang將耶和華託重摩西吩咐以色列人一切ê律例教示in。
<sup>12</sup> 摩西對亞倫kap伊所chhun ê kiáⁿ Í-lī-a-sat、Í-tha-má講：Lín the̍h耶和華火祭所chhun ê素祭，tio̍h tī壇邊食伊，m̄-thang chham酵；因為是至聖ê。
<sup>13</sup> Lín tio̍h食伊tī聖ê所在，因為tī獻hō͘耶和華ê火祭中，這是你ê份額，kap你ê kiáⁿ ê份額；所命令我ê就是án-ni。
<sup>14</sup> 所搖ê胸，所舉起ê腿，lín tio̍h tī清氣ê所在食伊，你kap你ê kiáⁿ，你ê cha-bó͘-kiáⁿ，lóng tio̍h相kap食；因為chiah-ê是tùi以色列人謝恩祭中hō͘你，做你ê份額，kap你ê kiáⁿ ê份額。
<sup>15</sup> 所舉起ê腿，所搖ê胸，in tio̍h kap火祭ê油相kap帶來，做搖祭tī耶和華ê面前搖伊；這tio̍h歸你kap你ê kiáⁿ，做永遠得tio̍h ê份額；lóng是照耶和華所命令ê。
<sup>16</sup> hit時摩西致意chhē做贖罪祭ê山羊káng；看ah，已經燒去；就受氣亞倫所chhun ê kiáⁿ Í-lī-a-sat、Í-tha-má，講：
<sup>17</sup> chit-ê贖罪祭已經是至聖ê，伊koh用hit-ê歸hō͘ lín，來擔當會眾ê罪過，tī耶和華ê面前kain贖；lín啥事無食伊tī聖ê所在ah?
<sup>18</sup> 看ah，hit-ê血無帶入聖所內；lín本tio̍h食伊tī聖所；照我所命令ê。
<sup>19</sup> 亞倫對摩西講：看ah，今á日in tī耶和華ê面前獻in ê贖罪祭，kap in ê燒祭；我koh tú-tio̍h親像án-ni；我若今á日食贖罪祭，耶和華kiám會看做好mah?
<sup>20</sup> 摩西聽見，就掠chit-ê話做好。

</p></div><div class="p_right"><div class="chap">=== 利未記 · 第 10 章 ===</div><p>
<sup>1</sup> A-lûn ê kiáⁿ Ná-tap, A-pí-hō͘, ta̍k-ê the̍h ka-kī ê hiuⁿ-lô͘, tóe hé, kap hiuⁿ, tī Iâ-hô-hoa ê bīn-chêng hiàn pa̍t-hō ê hé, sī I só͘ bô bēng-lēng in ê.
<sup>2</sup> Chiū ū hé tùi Iâ-hô-hoa ê bīn-chêng hoat-chhut, lâi sio in;  in chiū sí tī Iâ-hô-hoa ê bīn-chêng.
<sup>3</sup> Mô͘-se tùi A-lûn kóng, Che sī Iâ-hô-hoa só͘ kóng ê;  I kóng, Góa beh tī chhin-kūn Góa ê lâng, hián-bêng chòe-sèng;  tī chèng peh-sìⁿ ê bīn-chêng, Góa beh tit-tio̍h êng-kng.  A-lûn iā chēng-chēng.
<sup>4</sup> Mô͘-se kiò A-lûn ê chek O͘-siat ê kiáⁿ, Bí-sa-lī, Í-lī-sat-hoán lâi, kā in kóng, Chìn-chêng lâi chiong lín ê chhin-lâng tùi sèng-só͘ ê bīn-chêng kng kàu iâⁿ-gōa.
<sup>5</sup> In nn̄g lâng chìn-chêng lâi, chiū in só͘ chhēng ê saⁿ kng-chhut iâⁿ-gōa;  sī chiàu Mô͘-se só͘ bēng-lēng-ê.
<sup>6</sup> Mô͘-se tùi A-lûn kap i ê kiáⁿ Í-lī-a-sat Í-tha-má kóng, M̄-thang phah-sòaⁿ thâu-mn̂g, iā m̄-thang thiah-li̍h saⁿ;  bián-tit lín sí, koh bián-tit Iâ-hô-hoa siū-khì hōe-chiòng;  to̍k-to̍k lín ê hiaⁿ-tī Í-sek-lia̍t choân-ke, ūi-tio̍h Iâ-hô-hoa só͘ hoat-chhut ê hé lâi ai-khàu.
<sup>7</sup> Lín iā m̄-thang chhut hōe-bō͘ mn̂g, kiaⁿ-liáu lín ōe sí;  in-ūi Iâ-hô-hoa ê iû boah tī lín ê seng-khu;  in chiū chiàu Mô͘-se ê ōe lâi kiâⁿ.
<sup>8</sup> Iâ-hô-hoa hoan-hù A-lûn kóng,
<sup>9</sup> Lí kap lí ê kiáⁿ ji̍p hōe-bō͘ ê sî, po̍h-chiú kāu-chiú, lóng m̄-thang lim, bián-tit lín sí, che beh chòe lín ta̍k sè-tāi éng-oán ê lē;
<sup>10</sup> hō͘ lín thang hun-piat sèng kap bô sèng-ê, bô chheng-khì kap chheng-khì-ê;
<sup>11</sup> koh hō͘ lín thang chiong Iâ-hô-hoa thok-tiōng Mô͘-se hoan-hù Í-sek-lia̍t lâng it-chhè ê lu̍t-lē kà-sī in.
<sup>12</sup> Mô͘-se tùi A-lûn kap i só͘ chhun ê kiáⁿ Í-lī-a-sat Í-tha-má kóng, Lín the̍h Iâ-hô-hoa hé-chè só͘ chhun ê sò͘-chè, tio̍h tī tôaⁿ-piⁿ chia̍h i, m̄-thang chham kàⁿ;  in-ūi sī chì-sèng-ê.
<sup>13</sup> Lín tio̍h chia̍h i tī sèng ê só͘-chāi, in-ūi tī hiàn hō͘ Iâ-hô-hoa ê hé-chè-tiong, che sī lí ê hūn-gia̍h, kap lí ê kiáⁿ ê hūn-gia̍h;  só͘ bēng-lēng góa ê chiū-sī án-ni.
<sup>14</sup> Só͘ iô ê heng, só͘ kú-khí ê thúi, lín tio̍h tī chheng-khì ê só͘-chāi chia̍h i, lí kap lí ê kiáⁿ, lí ê cha-bó͘-kiáⁿ, lóng tio̍h saⁿ-kap chia̍h;  in-ūi chiah-ê sī tùi Í-sek-lia̍t lâng siā-un-chè-tiong hō͘ lí, chòe lí ê hūn-gia̍h, kap lí ê kiáⁿ ê hūn-gia̍h.
<sup>15</sup> Só͘ kú-khí ê thúi, só͘ iô ê heng, in tio̍h kap hé-chè ê iû saⁿ-kap tòa-lâi, chòe iô-chè tī Iâ-hô-hoa ê bīn-chêng iô i;  che tio̍h kui lí kap lí ê kiáⁿ, chòe éng-oán tit-tio̍h ê hūn-gia̍h;  lóng sī chiàu Iâ-hô-hoa só͘ bēng-lēng ê.
<sup>16</sup> Hit-sî Mô͘-se tì-ì chhē chòe sio̍k-chōe-chè ê soaⁿ-iûⁿ-káng; khòaⁿ ah, í-keng sio-khì;  chiū siū-khì A-lûn só͘ chhun ê kiáⁿ Í-lī-a-sat Í-tha-má, kóng,
<sup>17</sup> Chit ê sio̍k-chōe-chè í-keng sī chì-sèng-ê, I koh ēng hit-ê kui hō͘ lín, lâi tam-tng hōe-chiòng ê chōe-kòa, tī Iâ-hô-hoa ê bīn-chêng kā in sio̍k;  lín siáⁿ-sū bô chia̍h i tī sèng ê só͘-chāi ah?
<sup>18</sup> Khòaⁿ ah, hit ê huih bô tòa ji̍p sèng-só͘ lāi;  lín pún tio̍h chia̍h i tī sèng-só͘;  chiàu góa só͘ bēng-lēng-ê.
<sup>19</sup> A-lûn tùi Mô͘-se kóng, Khòaⁿ ah, kin-á-ji̍t in tī Iâ-hô-hoa ê bīn-chêng hiàn in ê sio̍k-chōe-chè, kap in ê sio-chè;  góa koh tú-tio̍h chhin-chhiūⁿ án-ni;  góa nā kin-á-ji̍t chia̍h sio̍k-chōe-chè, Iâ-hô-hoa kiám ōe khòaⁿ chòe-hó mah?
<sup>20</sup> Mô͘-se thiaⁿ-kìⁿ, chiū lia̍h chit ê ōe chòe hó.

</p></div></div><div class="p_outer"><div class="p_left"> <div class="chap">=== 利未記 · 第 11 章 ===</div><p>
<sup>1</sup> 耶和華吩咐摩西亞倫，對in講：
<sup>2</sup> Lín tio̍h吩咐以色列人講：Tī地上一切走獸中thang食ê活物，就是chiah-ê。
<sup>3</sup> 見若分蹄拆叉、翻草ê cheng-siⁿ，lín lóng thang食伊。
<sup>4</sup> 獨獨翻草，á是分蹄ê中間m̄-thang食ê，就是chiah-ê；駱駝，因為翻草，無分蹄，對tī lín是無清氣。
<sup>5</sup> Sa-hoan，因為有翻草無分蹄，對tī lín是無清氣。
<sup>6</sup> 兔á，因為有翻草，無分蹄，對tī lín是無清氣。
<sup>7</sup> 豬，因為有分蹄拆叉，總是無翻草，對tī lín是無清氣。
<sup>8</sup> Hiah-ê肉lín lóng m̄-thang食；死ê lín lóng m̄-thang摸；對tī lín是無清氣。
<sup>9</sup> 水中lín所thang食ê就是chiah-ê；見若tī水裡、海裡、河裡，有翅有鱗ê，lóng thang食伊。
<sup>10</sup> 見若tī海裡、河裡、水內一切ê動物，就是水內一切ê活物，見若無翅無鱗ê，lín lóng tio̍h掠做可惡。
<sup>11</sup> Hiah-ê對tī lín是可惡ê；lín m̄-thang食伊ê肉；死ê也tio̍h掠做可惡。
<sup>12</sup> 見若水內無翅無鱗ê，lín lóng tio̍h掠做可惡。
<sup>13</sup> 鳥隻ê中間lín tio̍h掠做可惡ê，就是chiah-ê；lín m̄-thang食伊，因為是可惡，就是鷹、梟、鵰、鵪，
<sup>14</sup> 小鷹kap伊ê類，
<sup>15</sup> 烏鴉kap伊ê類，
<sup>16</sup> 鴕鳥、公ê鴕鳥、魚鷹、鵲鷹kap伊ê類，
<sup>17</sup> 暗光鳥、lô͘-chî、鴣黃、
<sup>18</sup> 貓頭鷹、鶗鶘、臭頭鷹，
<sup>19</sup> 鶴、白鴒鷥kap伊ê類，tì-kè鳥，kap蝙蝠。
<sup>20</sup> 見若有翅ê蟲，用四腳行ê，lín lóng tio̍h掠做可惡。
<sup>21</sup> 獨獨有翅ê蟲，用四腳行ê，其中有腳有腿，用來跳tī地裡ê，lín也thang食伊。
<sup>22</sup> 其中有蝗蟲(hông-thiông)、螞蚱(má-chà)、蟋蟀(sek-sut)，kap伊ê類，蚱蜢(chà-bēng)kap伊ê類，chiah-ê lín lóng thang食伊。
<sup>23</sup> 獨獨見有翅有四腳teh爬ê物，lín lóng tio̍h掠做可惡。
<sup>24</sup> Tùi下面chiah-ê lóng會hō͘ lín無清氣，見若摸tio̍h hit-ê死ê，的確無清氣到ê-hng時。
<sup>25</sup> 見若the̍h-tio̍h死屍ê一塊á，tio̍h洗伊ê衣服，的確無清氣到ê-hng時。
<sup>26</sup> 見若cheng-siⁿ有分蹄無拆叉，也無翻草ê，對tī lín是無清氣；見若摸ê也無清氣。
<sup>27</sup> 見若四腳ê獸，其中用腳掌行ê，對tī lín是無清氣；摸伊ê死屍ê的確無清氣到tī ê-hng時。
<sup>28</sup> The̍h伊ê死屍ê tio̍h洗伊ê衣服；的確無清氣到ê-hng時；chiah-ê對tī lín是無清氣。
<sup>29</sup> 地上teh爬ê物，對tī lín無清氣ê，就是chiah-ê；鼬鼠、se̍k鼠、蜥蝪(sek-e̍k)，kap伊ê類，
<sup>30</sup> 壁虎、liông-chú、守宮、siâ-i、ián-têng。
<sup>31</sup> Teh爬ê物ê中間，chiah-ê對tī lín是無清氣ê；tī in已經死，見若摸伊ê，的確無清氣到ê-hng時。
<sup>32</sup> 其中有死ê ka-la̍uh tī甚麼物，hit-ê物就無清氣；無論是柴ê器具，á是衣服，á是皮，á是布袋，無論是做甚麼路用ê器具，tio̍h hē tī水裡，的確無清氣到ê-hng，hit時chiah清氣。
<sup>33</sup> 若in有一隻poa̍h tī磁器內，hit內面無論有甚麼，就bak無清氣；lín tio̍h將chit-ê磁器phah破。
<sup>34</sup> hit內面一切能食得ê食物，bak-tio̍h水ê，就無清氣；kohhit號器具內能lim得ê，也是無清氣。
<sup>35</sup> Hiah-ê死屍，若有一塊ka-la̍uh tī甚麼物件，hit-ê物件就無清氣；無論是風爐，á是灶，就tio̍h phah破，lóng無清氣，也對tī lín是無清氣。
<sup>36</sup> 總是水泉á是聚集水ê池猶原是清氣；若kha̍p-tio̍h hit-ê死屍ê，就無清氣。
<sup>37</sup> 若tī死屍有一塊ka-la̍uh tī beh眾ê種子，種子猶原清氣。
<sup>38</sup> 若水已經kā伊phah-tâm，hit-ê死屍有一塊ka-la̍uh tī伊ê頂面，hit-ê種子對tī lín是無清氣。
<sup>39</sup> Lín所thang食ê cheng-siⁿ，伊若家己死；有人摸tio̍h伊ê死屍，伊的確無清氣到ê-hng時。
<sup>40</sup> 有人食hit-ê死ê cheng-siⁿ，tio̍h洗伊ê衣服，的確無清氣到ê-hng時；the̍h死ê cheng-siⁿ-ê也tio̍h洗伊ê衣服；的確無清氣到ê-hng時。
<sup>41</sup> 見若tī地上teh爬ê物是可惡ê，lóng m̄-thang食。
<sup>42</sup> 見若用腹肚行ê，kap用四腳行ê，á是有chōe-chōe腳ê，就是一切爬tī地上ê，lín lóng m̄-thang食；因為是可惡ê物。
<sup>43</sup> Lín m̄-thang因為甚麼teh爬ê物，hō͘家己成做可惡，也m̄-thang因為chiah-ê hō͘家己無清氣，致到lín bak lâ-sâm。
<sup>44</sup> 因為我是耶和華lín ê上帝，lín tio̍h家己聖來成聖；因為我是聖，lín也m̄-thang用tī地上teh爬ê物來phah lâ-sâm家己。
<sup>45</sup> 因為我是chhōa lín出埃及地ê耶和華，beh做lín ê上帝；所以lín tio̍h聖，因為我是聖。
<sup>46</sup> 這是走獸、飛鳥，kap水中會振動ê活物，以及會爬tī地上ê物ê規例。
<sup>47</sup> Tio̍h分別無清氣ê kap清氣ê，能食得ê活物kap bōe食得ê活物。

</p></div><div class="p_right"><div class="chap">=== 利未記 · 第 11 章 ===</div><p>
<sup>1</sup> Iâ-hô-hoa hoan-hù Mô͘-se A-lûn, tùi in kóng,
<sup>2</sup> Lín tio̍h hoan-hù Í-sek-lia̍t lâng kóng, Tī tōe-chiūⁿ it-chhè cháu-siù-tiong thang chia̍h ê oa̍h-mi̍h, chiū-sī chiah-ê.
<sup>3</sup> Kìⁿ-nā pun-tôe thiah-chhe, hoan-chháu ê cheng-siⁿ, lín lóng thang chia̍h i.
<sup>4</sup> To̍k-to̍k hoan-chháu, á-sī pun-tôe ê tiong-kan m̄-thang chia̍h-ê, chiū-sī chiah-ê;  lo̍k-tô, in-ūi hoan-chháu, bô pun-tôe, tùi tī lín sī bô chheng-khì.
<sup>5</sup> Sa-hoan, in-ūi ū hoan-chháu bô pun-tôe, tùi tī lín sī bô chheng-khì.
<sup>6</sup> Thò͘-á, in-ūi ū hoan-chháu, bô pun-tôe, tùi tī lín sī bô chheng-khì.
<sup>7</sup> Ti, in-ūi ū pun-tôe thiah-chhe, chóng-sī bô hoan-chháu, tùi tī lín sī bô chheng-khì.
<sup>8</sup> Hiah ê bah lín lóng m̄-thang chia̍h;  sí-ê lín lóng m̄-thang bong;  tùi tī lín sī bô chheng-khì.
<sup>9</sup> Chúi-tiong lín só͘ thang chia̍h-ê chiū-sī chiah-ê;  kìⁿ-nā tī chúi-ni̍h, hái-ni̍h, hô-ni̍h, ū-si̍t ū-lân ê, lóng thang chia̍h i.
<sup>10</sup> Kìⁿ-nā tī hái-ni̍h, hô-ni̍h, chúi-lāi it-chhè ê tōng-bu̍t, chiū-sī chúi-lāi it-chhè ê oa̍h-mi̍h, kìⁿ-nā bô-si̍t bô-lân ê, lín lóng tio̍h lia̍h chòe khó-ò͘ⁿ.
<sup>11</sup> Hiah-ê tùi tī lín sī khó-ò͘ⁿ-ê;  lín m̄-thang chia̍h i ê bah; sí-ê iā tio̍h lia̍h-chòe khó-ò͘ⁿ.
<sup>12</sup> Kìⁿ-nā chúi-lāi bô-si̍t bô-lân ê, lín lóng tio̍h lia̍h-chòe khó-ò͘ⁿ.
<sup>13</sup> Chiáu-chiah ê tiong-kan lín tio̍h lia̍h-chòe khó-ò͘ⁿ-ê, chiū-sī chiah-ê;  lín m̄-thang chia̍h i, in-ūi sī khó-ò͘ⁿ, chiū-sī eng, hiau, tiau, ian,
<sup>14</sup> sió-eng kap i ê lūi,
<sup>15</sup> o͘-a kap i ê lūi,
<sup>16</sup> tô-chiáu, kang ê tô-chiáu, hî-eng, chhiok-eng kap i ê lūi,
<sup>17</sup> àm-kong-chiáu, lô͘-chî, ko͘-n̂g, 
<sup>18</sup> niau-thâu-eng, thê-ô͘, chhàu-thâu-eng,
<sup>19</sup> ho̍h, pe̍h-lēng-si kap i ê lūi, tì-kè-chiáu, kap pián-hok.
<sup>20</sup> Kìⁿ-nā ū-si̍t ê thâng, ēng sì-kha kiâⁿ ê, lín lóng tio̍h lia̍h chòe khó-ò͘ⁿ.
<sup>21</sup> To̍k-to̍k ū-si̍t ê thâng, ēng sì-kha kiâⁿ ê, kî-tiong ū kha ū thúi, ēng lâi thiàu tī tōe-ni̍h ê, lín iā thang chia̍h i.
<sup>22</sup> Kî-tiong ū hông-thiông, má-chà, sek-sut, kap i ê lūi, chà-bēng kap i ê lūi, chiah-ê lín lóng thang chia̍h i.
<sup>23</sup> To̍k-to̍k kìⁿ-ū si̍t ū sì-kha teh pê ê mi̍h, lín lóng tio̍h lia̍h-chòe khó-ò͘ⁿ.
<sup>24</sup> Tùi ē-bīn chiah-ê lóng ōe hō͘ lín bô chheng-khì, kìⁿ-nā bong-tio̍h hit ê sí ê, tek-khak bô chheng-khì kàu ê-hng sî.
<sup>25</sup> Kìⁿ-nā the̍h-tio̍h sí-si ê chi̍t-tè-á, tio̍h sóe i ê i-ho̍k, tek-khak bô chheng-khì kàu ê-hng sî.
<sup>26</sup> Kìⁿ-nā cheng-siⁿ ū pun-tôe bô thiah-chhe, iā bô hoan-chháu-ê, tùi tī lín sī bô chheng-khì;  kìⁿ-nā bong-ê iā bô chheng-khì.
<sup>27</sup> Kìⁿ-nā sì-kha ê siù, kî-tiong ēng kha-chiúⁿ kiâⁿ-ê, tùi tī lín sī bô chheng-khì;  bong i ê sí-si-ê tek-khak bô chheng-khì kàu tī ê-hng sî.
<sup>28</sup> The̍h i ê sí-si-ê tio̍h sóe i ê i-ho̍k; tek-khak bô chheng-khì kàu ê-hng sî;  chiah-ê tùi tī lín sī bô chheng-khì.
<sup>29</sup> Tōe-chiūⁿ teh pê ê mi̍h, tùi tī lín bô chheng-khì-ê, chiū-sī chiah-ê;  iû-chhú, se̍k-chhú, sek-e̍k, kap i ê lūi,
<sup>30</sup> piah-hó͘, liông-chú, siú-kiong, siâ-i, ián-têng.
<sup>31</sup> Teh pê ê mi̍h ê tiong-kan, chiah-ê tùi tī lín sī bô chheng-khì-ê;  tī in í-keng sí, kìⁿ-nā bong i ê, tek-khak bô chheng-khì kàu ê-hng-sî.
<sup>32</sup> Kî-tiong ū sí-ê ka-la̍uh tī sím-mi̍h mi̍h, hit ê mi̍h chiū bô chheng-khì; bô-lūn sī chhâ ê khì-kū, á-sī i-ho̍k, á-sī phê, á-sī pò͘-tē, bô-lūn sī chòe sím-mi̍h lō͘-ēng ê khì-kū, tio̍h hē tī chúi-ni̍h, tek-khak bô chheng-khì kàu ê-hng, hit-sî chiah chheng-khì.
<sup>33</sup> Nā in ū chi̍t-chiah poa̍h tī hûi-khì-lāi, hit lāi-bīn bô-lūn ū sím-mi̍h, chiū bak bô chheng-khì;  lín tio̍h chiong chit ê hûi-khì phah-phòa.
<sup>34</sup> Hit lāi-bīn it-chhè ōe chia̍h-tit ê chia̍h-mi̍h, bak-tio̍h chúi ê, chiū bô chheng-khì;  koh hit-hō khì-kū-lāi ōe lim-tit-ê, iā sī bô chheng-khì.
<sup>35</sup> Hiah ê sí-si, nā ū chi̍t-tè ka-la̍uh tī sím-mi̍h mi̍h-kiāⁿ, hit ê mi̍h-kiāⁿ chiū bô chheng-khì;  bô-lūn sī hong-lô͘, á-sī chàu, chiū tio̍h phah-phòa, lóng bô chheng-khì, iā tùi tī lín sī bô chheng-khì.
<sup>36</sup> Chóng-sī chúi-chôaⁿ á-sī chū-chi̍p chúi ê tî iû-goân sī chheng-khì;  nā kha̍p-tio̍h hit ê sí-si-ê, chiū bô chheng-khì.
<sup>37</sup> Nā tī sí-si ū chi̍t-tè ka-la̍uh tī beh chèng ê chéng-chí, chéng-chí iû-goân chheng-khì.
<sup>38</sup> Nā chúi í-keng kā i phah-tâm, hit ê sí-si ū chi̍t-tè ka-la̍uh tī i ê téng-bīn, hit ê chéng-chí tùi tī lín sī bô chheng-khì.
<sup>39</sup> Lín só͘ thang chia̍h ê cheng-siⁿ, i nā ka-kī sí; ū lâng bong-tio̍h i ê sí-si, i tek-khak bô chheng-khì kàu ê-hng-sî.
<sup>40</sup> Ū lâng chia̍h hit ê sí ê cheng-siⁿ, tio̍h sóe i ê i-ho̍k, tek-khak bô chheng-khì kàu ê-hng-sî;  the̍h sí ê cheng-siⁿ-ê iā tio̍h sóe i ê i-ho̍k;  tek-khak bô chheng-khì kàu ê-hng-sî.
<sup>41</sup> Kìⁿ-nā tī tōe-chiūⁿ teh pê ê mi̍h sī khó-ò͘ⁿ-ê, lóng m̄-thang chia̍h.
<sup>42</sup> Kìⁿ-nā ēng pak-tó͘ kiâⁿ ê, kap ēng sì-kha kiâⁿ ê, á-sī ū chōe-chōe kha ê, chiū-sī it-chhè pê tī tōe-chiūⁿ ê, lín lóng m̄-thang chia̍h;  in-ūi sī khó-ò͘ⁿ ê mi̍h.
<sup>43</sup> Lín m̄-thang in-ūi sím-mi̍h teh pê ê mi̍h, hō͘ ka-kī chiâⁿ chòe khó-ò͘ⁿ, iā m̄-thang in-ūi chiah-ê hō͘ ka-kī bô chheng-khì, tì-kàu lín bak lah-sap.
<sup>44</sup> In-ūi Góa sī Iâ-hô-hoa lín ê Siōng-tè, lín tio̍h ka-kī sèng lâi chiâⁿ-sèng;  in-ūi Góa sī sèng, lín iā m̄-thang ēng tī tōe-chiūⁿ teh pê ê mi̍h lâi phah lah-sap ka-kī.
<sup>45</sup> In-ūi Góa sī chhōa lín chhut Ai-ki̍p tōe ê Iâ-hô-hoa, beh chòe lín ê Siōng-tè;  só͘-í lín tio̍h sèng, in-ūi Góa sī sèng.
<sup>46</sup> Che sī cháu-siù, pe-chiáu, kap chúi-tiong ōe tín-tāng ê oa̍h-mi̍h, í-ki̍p ōe pê tī tōe-chiūⁿ ê mi̍h ê kui-lē.
<sup>47</sup> Tio̍h hun-piat bô chheng-khì-ê kap chheng-khì-ê, ōe-chia̍h-tit ê oa̍h-mi̍h kap bōe-chia̍h-tit ê oa̍h-mi̍h.

</p></div></div><div class="p_outer"><div class="p_left"> <div class="chap">=== 利未記 · 第 12 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h吩咐以色列人講：若有婦人人懷孕生 ta-po͘-kiáⁿ，伊就無清氣七日，親像tī經期內lâ-sâm ê日無清氣一樣。
<sup>3</sup> 到第八日hit-ê嬰á tio̍h受割禮。
<sup>4</sup> 婦人人iáu teh流血，tio̍h tiàm tī伊ê厝三十三日；清氣ê日iáu未滿，m̄-thang摸聖ê物，也m̄-thang入聖ê所在。
<sup>5</sup> 伊若生cha-bó͘-kiáⁿ，就無清氣兩個七日，親像tī經期ê時一樣；若iáu teh流血，tio̍h tiàm tī伊ê厝六十六日，chiah清氣。
<sup>6</sup> tī伊清氣ê日滿，無論是為 ta-po͘-kiáⁿ，á是cha-bó͘-kiáⁿ，伊tio̍h用未滿年ê羊á做燒祭，一隻鴿á-kiáⁿ，á是一隻ka-chui，做贖罪祭，帶到會幕門口，交代祭司。
<sup>7</sup> 祭司tio̍h獻tī耶和華ê面前，為伊贖罪；伊ê血源就清氣；這就是婦人人生ta-po͘-kiáⁿ á是生cha-bó͘-kiáⁿ ê規例。
<sup>8</sup> 伊ê氣力若無夠額thang獻一隻羊á，伊就tio̍h用兩隻 ka-chui，á是兩隻鴿á-kiáⁿ，一隻做燒祭，一隻做贖罪祭；祭司tio̍h替伊贖罪，伊就清氣。

</p></div><div class="p_right"><div class="chap">=== 利未記 · 第 12 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h hoan-hù Í-sek-lia̍t lâng kóng, Nā ū hū-jîn-lâng hoâi-īn siⁿ ta-po͘-kiáⁿ, i chiū bô chheng-khì chhit-ji̍t, chhin-chhiūⁿ tī keng-kî-lāi lah-sap ê ji̍t bô chheng-khì chi̍t-iūⁿ.
<sup>3</sup> Kàu tē-poeh ji̍t hit ê eⁿ-á tio̍h siū kat-lé.
<sup>4</sup> Hū-jîn-lâng iáu teh lâu-huih, tio̍h tiàm tī i ê chhù saⁿ-cha̍p-saⁿ ji̍t;  chheng-khì ê ji̍t iáu-bē móa, m̄-thang bong sèng ê mi̍h, iā m̄-thang ji̍p sèng ê só͘-chāi.
<sup>5</sup> I nā siⁿ cha-bó͘-kiáⁿ, chiū bô chheng-khì nn̄g ê chhit ji̍t, chhin-chhiūⁿ tī keng-kî ê sî chi̍t-iūⁿ;  nā iáu teh lâu-huih, tio̍h tiàm tī i ê chhù la̍k-cha̍p-la̍k ji̍t, chiah chheng-khì.
<sup>6</sup> Tī i chheng-khì ê ji̍t móa, bô-lūn sī ūi ta-po͘-kiáⁿ, á-sī cha-bó͘-kiáⁿ, i tio̍h ēng bē-móa-nî ê iûⁿ-á chòe sio-chè, chi̍t chiah chíⁿ-á-kiáⁿ, á-sī chi̍t chiah ka-chui, chòe sio̍k-chōe-chè, tòa kàu hōe-bō͘ mn̂g-kháu, kau-tài chè-si.
<sup>7</sup> Chè-si tio̍h hiàn tī Iâ-hô-hoa ê bīn-chêng, ūi i sio̍k-chōe;  i ê huih-goân chiū chheng-khì;  che chiū-sī hū-jîn-lâng siⁿ ta-po͘-kiáⁿ á-sī siⁿ cha-bó͘-kiáⁿ ê kui-lē.
<sup>8</sup> I ê khùi-la̍t nā bô kàu-gia̍h thang hiàn chi̍t chiah iûⁿ-á, i chiū tio̍h ēng nn̄g-chiah ka-chui, á-sī nn̄g chiah chíⁿ-á-kiáⁿ, chi̍t-chiah chòe sio-chè, chi̍t-chiah chòe sio̍k-chōe-chè;  chè-si tio̍h thòe i sio̍k-chōe, i chiū chheng-khì.

</p></div></div><div class="p_outer"><div class="p_left"> <div class="chap">=== 利未記 · 第 13 章 ===</div><p>
<sup>1</sup> 耶和華吩咐摩西亞倫講：
<sup>2</sup> 人ê皮膚若腫，kiám-chhái生癬，á是生火斑，tī伊ê皮膚變成thái-ko ê症頭，tio̍h chhōa伊到祭司亞倫，á是到伊ê kiáⁿ孫一個祭司ê面前；
<sup>3</sup> 祭司tio̍h驗皮膚ê症頭；若是tio̍h症頭ê所在hit-ê毛已經變白，症頭ê款式深入去tī皮膚內，這就是thái-ko ê症頭；祭司tio̍h驗伊，斷伊做無清氣。
<sup>4</sup> 若火斑tī伊ê皮膚是白ê，款式無深入tī皮膚內，伊ê毛也無變白，祭司就tio̍h將有症頭ê人關禁七日。
<sup>5</sup> 到第七日，祭司tio̍h驗伊；看ah，若看見症頭已經停止，伊ê症頭無湠入皮膚，祭司tio̍h koh kā伊關禁七日久。
<sup>6</sup> 到第七日祭司tio̍h koh驗伊；看ah，若症頭khah hoa，koh症頭無湠入皮膚，祭司tio̍h斷伊做清氣；是癬nā-tiāⁿ；hit人就tio̍h洗衫褲，得tio̍h做清氣。
<sup>7</sup> 總是伊為tio̍h清氣，將身軀hō͘祭司驗了，癬若湠tī皮膚，伊tio̍h koh去hō͘祭司驗。
<sup>8</sup> 祭司tio̍h驗伊；看ah，癬若湠tī皮膚；祭司tio̍h斷伊做無清氣；是thái-ko。
<sup>9</sup> 人已經有thái-ko ê症頭，就tio̍h chhōa伊見祭司。
<sup>10</sup> 祭司tio̍h驗伊；看ah，皮膚若有所在腫白白，致到伊ê毛變白，tī腫ê所在見赤肉，
<sup>11</sup> 這是皮肉舊ê thái-ko；祭司tio̍h斷伊做無清氣，m̄免koh關禁伊，因為伊是無清氣。
<sup>12</sup> Thái-ko若生湠tī皮膚ê四圍，tī患症頭ê人ê皮膚khit到滿滿，照祭司驗伊，tùi頭到腳無一所在無；
<sup>13</sup> 祭司就tio̍h驗伊；看ah，thái-ko若已經khit tī全身，就tio̍h斷hit-ê患tio̍h症頭ê做清氣；thong身軀lóng變白，伊是清氣。
<sup>14</sup> 總是伊ê身軀甚麼時見赤肉，hit時就無清氣。
<sup>15</sup> 祭司tio̍h驗hit-ê赤肉，就斷伊是無清氣；赤肉本是無清氣，是thái-ko。
<sup>16</sup> 赤肉若復原，koh變白，伊tio̍h來見祭司；祭司tio̍h驗伊；
<sup>17</sup> 看ah，症頭若變白，祭司就tio̍h斷hit-ê患症頭ê做清氣；伊就清氣。
<sup>18</sup> 人若tī皮膚生粒á，也有醫好，
<sup>19</sup> tī生粒á ê所在koh腫白白，á是粉紅色ê火斑，就tio̍h hō͘祭司驗。
<sup>20</sup> 祭司tio̍h驗伊；看ah，若款式透入皮膚內，伊ê毛也變白，祭司tio̍h斷伊做無清氣，是thái-ko ê症頭，發tī粒á內。
<sup>21</sup> 祭司若驗伊；看ah，hit頂面無有白ê毛，也無透入tī皮膚內，koh有khah-hoa，祭司就tio̍h kā伊關禁七日。
<sup>22</sup> 若生湠tī皮膚，祭司就tio̍h斷伊做無清氣；是患tio̍h症頭。
<sup>23</sup> 火斑若tī原所在停止，無生湠，就是粒á ê痕跡；祭司就tio̍h斷伊做清氣。
<sup>24</sup> 人ê皮肉若hō͘火燒tio̍h，燒tio̍h ê所在見赤肉，成做火斑，á是粉紅，á是lóng總白；
<sup>25</sup> 祭司就tio̍h驗伊；看ah，火斑中ê毛若變白，款式koh深入tī皮膚內，是thái-ko tī火燒ê中間發起來；祭司就tio̍h斷伊做無清氣，是thái-ko ê症頭。
<sup>26</sup> 總是祭司驗了，看ah，tī火跡無有白毛，也無透入皮膚內，koh有khah-hoa，祭司就tio̍h kā伊關禁七日。
<sup>27</sup> 到第七日祭司tio̍h驗伊；若湠tī皮膚，祭司就tio̍h斷伊做無清氣；是thái-ko ê症頭。
<sup>28</sup> 火斑若tī goân所在停止，無生湠tī皮膚，koh有khah-hoa，是tùi火燒tio̍h來腫；祭司tio̍h斷伊做清氣；不過是火燒tio̍h ê痕跡。
<sup>29</sup> 無論男女，若tī頭殼á是嘴鬚有致症頭，
<sup>30</sup> 祭司tio̍h驗hit-ê症頭；看ah，款式若深入tī皮膚內，hit中間有幼幼黃ê毛，祭司就tio̍h斷伊做無清氣；這是瘡，就是頭殼á是嘴鬚裡ê thái-ko。
<sup>31</sup> 祭司驗hit-ê瘡ê症頭，看ah，款式若無深入皮膚內，hit中間也無烏ê毛，祭司就tio̍h將患tio̍h瘡ê症頭ê，關禁七日久。
<sup>32</sup> 到第七日祭司tio̍h驗hit-ê症頭，看ah，瘡若無湠，hit中間也無黃ê毛，瘡ê款式也無深入皮膚內；
<sup>33</sup> hit人tio̍h剃伊ê毛，總是瘡m̄-thang剃；祭司tio̍h koh關禁hit-ê 生瘡ê七日久。
<sup>34</sup> 到第七日祭司tio̍h驗hit-ê瘡；看ah，瘡若無湠tī皮膚，款式也無深入tī皮膚內，祭司就tio̍h斷伊做清氣；伊tio̍h洗衫褲，就成做清氣。
<sup>35</sup> 總是伊清氣以後瘡若湠tī皮膚，祭司tio̍h驗伊；
<sup>36</sup> 看ah，伊ê瘡若湠tī皮膚，祭司m̄免koh chhē 黃ê毛；伊是無清氣。
<sup>37</sup> 若照伊看，瘡已經停止，hit中間若發烏ê毛，瘡既然好，hit人是清氣；祭司就tio̍h斷伊做清氣。
<sup>38</sup> 無論男女，皮肉若起火斑，就是白色ê火斑；祭司tio̍h驗伊；
<sup>39</sup> 看ah，in ê皮肉ê火斑，若是火灰色，這是皮膚所發ê白phā，hit人是清氣。
<sup>40</sup> 人若lut頭毛，伊ê頭殼是光khō-khō，iáu是清氣。
<sup>41</sup> 伊ê頭殼前ê頭毛若lut，伊是liù額ê；iáu-kú是清氣。
<sup>42</sup> 頭殼光khō-khō ê所在，á是liù額ê所在，若有粉紅色ê症頭，這是thái-ko發tī頭光khō-khō ê所在，á是liù額ê所在。
<sup>43</sup> 祭司tio̍h驗伊；看ah，伊ê症頭若tī頭殼光khō-khō ê所在，á是liù額ê所在，有粉紅色腫起來，親像皮肉thái-ko ê款式，
<sup>44</sup> hit人就是起thái-ko，無清氣ê；祭司的確tio̍h斷伊做無清氣；伊ê症頭是tī頭殼。
<sup>45</sup> 有thái-ko ê症頭ê，伊ê衫褲tio̍h拆裂，伊ê頭毛tio̍h phah散，掩(ng) 伊ê嘴ê頂唇，叫講：無清氣，無清氣。
<sup>46</sup> 症頭tī伊ê身軀ê日，伊就無清氣；伊既然是無清氣；伊tio̍h家己tiàm；伊ê所在tī營外。
<sup>47</sup> 染tio̍h thái-ko症ê衫褲，無論是羊毛ê，á是苧布；
<sup>48</sup> 無論是經(kiⁿ)，是緯(hūi)，是苧布ê；是羊毛ê，是皮ê，á是皮做ê物；
<sup>49</sup> hit-ê症頭若是青á是紅ê色，tī衫褲，tī皮，tī經，tī緯，á是tī皮做ê物，是thái-ko ê症頭，tio̍h hō͘祭司驗。
<sup>50</sup> 祭司tio̍h驗hit-ê症頭，將染tio̍h症頭ê物，關禁七日。
<sup>51</sup> 到第七日，伊tio̍h驗hit-ê症頭；症頭若湠tī衫褲，tī經，tī 緯，tī皮，chit-ê皮無論做甚麼路用，hit-ê症頭是惡ê thái-ko；lóng是無清氣。
<sup>52</sup> hit-ê 染tio̍h症頭ê衫褲，或是經，是緯，是羊毛，是苧布，á是皮做ê物，伊lóng tio̍h燒去，因為這是惡ê thái-ko，的確tī火中燒去。
<sup>53</sup> 祭司驗伊；看ah，症頭若無湠tī衫裡，tī經，tī緯，á是皮做ê物；
<sup>54</sup> 祭司tio̍h吩咐in洗hit-ê染tio̍h症頭ê物，koh關禁七日。
<sup>55</sup> 症頭洗了後祭司tio̍h驗伊；看ah，症頭若無變色，症頭若無koh湠，hit-ê就無清氣；是惡毒ê症頭；無論面pháiⁿ，裡pháiⁿ，lóng tio̍h用火燒。
<sup>56</sup> 洗了後，祭司驗伊；看ah，若hit-ê症頭khah hoa，伊就tio̍h tùi衫，á是皮，á是經，á是緯，kā伊拆起來。
<sup>57</sup> 若是iáu-kú發現tī衫裡，á是經，á是緯，á是皮做ê物，這是症頭teh發；tio̍h用火燒hit-ê染tio̍h症頭ê物。
<sup>58</sup> 你所洗ê衫，或是經，或是緯，或是皮做ê物，若症頭已經離開，tio̍h koh再洗，就清氣。
<sup>59</sup> 這就是thái-ko症頭ê規例，無論是tī羊毛衫，苧布衫，tī經，tī緯，kap皮做ê物，thang斷做清氣，á是斷做無清氣。

</p></div><div class="p_right"><div class="chap">=== 利未記 · 第 13 章 ===</div><p>
<sup>1</sup> Iâ-hô-hoa hoan-hù Mô͘-se A-lûn kóng,
<sup>2</sup> Lâng ê phê-hu nā chéng, kiám-chhái siⁿ-sián, á-sī siⁿ hé-pan, tī i ê phê-hu pìⁿ-chiâⁿ thái-ko ê chèng-thâu, tio̍h chhōa i kàu chè-si A-lûn, á-sī kàu i ê kiáⁿ-sun chi̍t ê chè-si ê bīn-chêng;
<sup>3</sup> chè-si tio̍h giām phê-hu ê chèng-thâu;  nā sī tio̍h chèng-thâu ê só͘-chāi hit ê mn̂g í-keng piàn-pe̍h, chèng-thâu ê khoán-sit chhim-ji̍p-khì tī phê-hu-lāi, che chiū-sī thái-ko ê chèng-thâu;  chè-si tio̍h giām i, toàn i chòe bô chheng-khì.
<sup>4</sup> Nā hé-pan tī i ê phê-hu sī pe̍h-ê, khoán-sit bô chhim-ji̍p tī phê-hu-lāi, i ê mn̂g iā bô piàn-pe̍h, chè-si chiū tio̍h chiong ū chèng-thâu ê lâng koaiⁿ-kìm chhit-ji̍t.
<sup>5</sup> Kàu tē-chhit ji̍t chè-si tio̍h giām i;  khòaⁿ ah, nā khòaⁿ-kìⁿ chèng-thâu í-keng thêng-chí, i ê chèng-thâu bô thòaⁿ ji̍p phê-hu, chè-si tio̍h koh kā i koaiⁿ-kìm chhit-ji̍t kú.
<sup>6</sup> Kàu tē-chhit ji̍t chè-si tio̍h koh giām i;  khòaⁿ ah, nā chèng-thâu khah hoa, koh chèng-thâu bô thòaⁿ-ji̍p phê-hu, chè-si tio̍h toàn i chòe chheng-khì;  sī sián nā-tiāⁿ;  hit-lâng chiū tio̍h sóe saⁿ-khò͘, tit-tio̍h chòe chheng-khì.
<sup>7</sup> chóng-sī i ūi-tio̍h chheng-khì, chiong seng-khu hō͘ chè-si giām-liáu, sián nā thòaⁿ tī phê-hu, i tio̍h koh khì hō͘ chè-si giām.
<sup>8</sup> Chè-si tio̍h giām i;  khòaⁿ ah, sián nā thòaⁿ tī phê-hu;  chè-si tio̍h toàn i chòe bô chheng-khì;  sī thái-ko.
<sup>9</sup> Lâng í-keng ū thái-ko ê chèng-thâu, chiū tio̍h chhōa i kìⁿ chè-si.
<sup>10</sup> Chè-si tio̍h giām i;  khòaⁿ ah, phê-hu nā ū só͘-chāi chéng pe̍h-pe̍h, tì-kàu i ê mn̂g piàn-pe̍h, tī chéng ê só͘-chāi kìⁿ chhiah-bah,
<sup>11</sup> che sī phê-bah kū ê thái-ko; chè-si tio̍h toàn i chòe bô chheng-khì, m̄-bián koh koaiⁿ-kìm i, in-ūi i sī bô chheng-khì.
<sup>12</sup> Thái-ko nā siⁿ-thòaⁿ tī phê-hu ê sì-ûi, tī hoān chèng-thâu ê lâng ê phê-hu khí kàu móa-móa, chiàu chè-si giām i, tùi thâu kàu kha bô chi̍t só͘-chāi bô;
<sup>13</sup> chè-si chiū tio̍h giām i;  khòaⁿ ah, thái-ko nā í-keng khí tī choân-sin, chiū tio̍h toàn hit ê hoān-tio̍h chèng-thâu-ê chòe chheng-khì;  thong seng-khu lóng piàn-pe̍h, i sī chheng-khì.
<sup>14</sup> Chóng-sī i ê seng-khu sím-mi̍h sî kìⁿ chhiah-bah, hit-sî chiū bô chheng-khì.
<sup>15</sup> Chè-si tio̍h giām hit ê chhiah-bah, chiū toàn i sī bô chheng-khì;  chhiah-bah pún sī bô chheng-khì, sī thái-ko.
<sup>16</sup> Chhiah-bah nā ho̍k-goân, koh piàn-pe̍h, i tio̍h lâi kìⁿ chè-si;  chè-si tio̍h giām i;
<sup>17</sup> khòaⁿ ah, chèng-thâu nā piàn-pe̍h, chè-si chiū tio̍h toàn hit ê hoān chèng-thâu-ê chòe chheng-khì;  i chiū chheng-khì.
<sup>18</sup> Lâng nā tī phê-hu siⁿ lia̍p-á, iā ū i-hó,
<sup>19</sup> tī siⁿ lia̍p-á ê só͘-chāi koh chéng pe̍h-pe̍h, á-sī hún-âng-sek ê hé-pan, chiū tio̍h hō͘ chè-si giām.
<sup>20</sup> Chè-si tio̍h giām i;  khòaⁿ ah, nā khoán-sit thàu-ji̍p phê-hu-lāi, i ê mn̂g iā piàn-pe̍h, chè-si tio̍h toàn i chòe bô chheng-khì, sī thái-ko ê chèng-thâu, hoat tī lia̍p-á lāi.
<sup>21</sup> Chè-si nā giām i;  khòaⁿ ah, hit téng-bīn bô ū pe̍h ê mn̂g, iā bô thàu-ji̍p tī phê-hu-lāi, koh ū khah-hoa, chè-si chiū tio̍h kā i koaiⁿ-kìm chhit-ji̍t.
<sup>22</sup> Nā siⁿ-thòaⁿ tī phê-hu, chè-si chiū tio̍h toàn i chòe bô chheng-khì;  sī hoān-tio̍h chèng-thâu.
<sup>23</sup> Hé-pan nā tī goân só͘-chāi thêng-chí, bô siⁿ-thòaⁿ, chiū-sī lia̍p-á ê hûn-jiah;  chè-si chiū tio̍h toàn i chòe chheng-khì.
<sup>24</sup> Lâng ê phê-bah nā hō͘ hé sio-tio̍h, sio-tio̍h ê só͘-chāi kìⁿ chhiah-bah, chiâⁿ-chòe hé-pan, á-sī hún-âng, á-sī lóng-chóng pe̍h;
<sup>25</sup> chè-si chiū tio̍h giām i;  khòaⁿ ah, hé-pan-tiong ê mn̂g nā piàn-pe̍h, khoán-sit koh chhim-ji̍p tī phê-hu-lāi, sī thái-ko tī hé-sio ê tiong-kan hoat-khí-lâi;  chè-si chiū tio̍h toàn i chòe bô chheng-khì, sī thái-ko ê chèng-thâu.
<sup>26</sup> Chóng-sī chè-si giām-liáu, khòaⁿ ah, tī hé-jiah bô ū pe̍h-mn̂g, iā bô thàu-ji̍p phê-hu-lāi, koh ū khah-hoa, chè-si chiū tio̍h kā i koaiⁿ-kìm chhit-ji̍t.
<sup>27</sup> Kàu tē-chhit ji̍t chè-si tio̍h giām i;  nā thòaⁿ tī phê-hu, chè-si chiū tio̍h toàn i chòe bô chheng-khì;  sī thái-ko ê chèng-thâu.
<sup>28</sup> Hé-pan nā tī goân só͘-chāi thêng-chí, bô siⁿ-thòaⁿ tī phê-hu, koh ū khah-hoa, sī tùi hé sio-tio̍h lâi chéng;  chè-si tio̍h toàn i chòe chheng-khì;  put-kò sī hé sio-tio̍h ê hûn-jiah.
<sup>29</sup> Bô-lūn lâm-lú, nā tī thâu-khak á-sī chhùi-chhiu ū tì chèng-thâu,
<sup>30</sup> chè-si tio̍h giām hit ê chèng-thâu;  khòaⁿ ah, khoán-sit nā chhim-ji̍p tī phê-hu-lāi, hit tiong-kan ū iù-iù n̂g ê mn̂g, chè-si chiū tio̍h toàn i chòe bô chheng-khì;  che sī chhng, chiū-sī thâu-khak á-sī chhùi-chhiu-ni̍h ê thái-ko.
<sup>31</sup> Chè-si giām hit ê chhng ê chèng-thâu, khòaⁿ ah, khoán-sit nā bô chhim-ji̍p phê-hu-lāi, hit tiong-kan iā bô o͘ ê mn̂g, chè-si chiū tio̍h chiong hoān-tio̍h chhng ê chèng-thâu ê, koaiⁿ-kìm chhit-ji̍t kú.
<sup>32</sup> Kàu tē-chhit ji̍t chè-si tio̍h giām hit ê chèng-thâu, khòaⁿ ah, chhng nā bô thòaⁿ, hit tiong-kan iā bô n̂g ê mn̂g, chhng ê khoán-sit iā bô chhim-ji̍p phê-hu-lāi;
<sup>33</sup> hit-lâng tio̍h thì i ê mn̂g, chóng-sī chhng m̄-thang thì;  chè-si tio̍h koh koaiⁿ-kìm hit ê siⁿ-chhng-ê chhit-ji̍t kú.
<sup>34</sup> Kàu tē-chhit ji̍t chè-si tio̍h giām hit ê chhng;  khòaⁿ ah, chhng nā bô thòaⁿ tī phê-hu, khoán-sit iā bô chhim-ji̍p tī phê-hu-lāi, chè-si chiū tio̍h toàn i chòe chheng-khì;  i tio̍h sóe saⁿ-khò͘, chiū chiâⁿ-chòe chheng-khì.
<sup>35</sup> Chóng-sī i chheng-khì í-āu chhng nā thòaⁿ tī phê-hu, chè-si tio̍h giām i;
<sup>36</sup> khòaⁿ ah, i ê chhng nā thòaⁿ tī phê-hu, chè-si m̄-bián koh chhē n̂g ê mn̂g;  i sī bô chheng-khì.
<sup>37</sup> Nā chiàu i khòaⁿ, chhng í-keng thêng-chí, hit tiong-kan nā hoat o͘ ê mn̂g, chhng kì-jiân hó, hit-lâng sī chheng-khì;  chè-si chiū tio̍h toàn i chòe chheng-khì.
<sup>38</sup> Bô-lūn lâm-lú, phê-bah nā khí hé-pan, chiū-sī pe̍h-sek ê hé-pan;  chè-si tio̍h giām i;
<sup>39</sup> khòaⁿ ah, in ê phê-bah ê hé-pan, nā sī hé-hu sek, che sī phê-hu só͘ hoat ê pe̍h-phā, hit lâng sī chheng-khì.
<sup>40</sup> Lâng nā lut thâu-mn̂g, i ê thâu-khak sī kng-khō-khō, iáu sī chheng-khì.
<sup>41</sup> I ê thâu-khak-chêng ê thâu-mn̂g nā lut, i sī liù-hia̍h-ê;  iáu-kú sī chheng-khì.
<sup>42</sup> Thâu-khak kng-khō-khō ê só͘-chāi, á-sī liù-hia̍h ê só͘-chāi, nā ū hún-âng-sek ê chèng-thâu, che sī thái-ko hoat tī thâu kng-khō-khō ê só͘-chāi, á-sī liù-hia̍h ê só͘-chāi.
<sup>43</sup> Chè-si tio̍h giām i;  khòaⁿ ah, i ê chèng-thâu nā tī thâu-khak kng-khō-khō ê só͘-chāi, á-sī liù-hia̍h ê só͘-chāi, ū hún-âng-sek chéng-khí-lâi, chhin-chhiūⁿ phê-bah thái-ko ê khoán-sit,
<sup>44</sup> hit-lâng chiū-sī khí thái-ko, bô chheng-khì-ê;  chè-si tek-khak tio̍h toàn i chòe bô chheng-khì;  i ê chèng-thâu sī tī thâu-khak.
<sup>45</sup> Ū thái-ko ê chèng-thâu-ê, i ê saⁿ-khò͘ tio̍h thiah-li̍h, i ê thâu-mn̂g tio̍h phah-sòaⁿ, ng i ê chhùi ê téng-tûn, kiò kóng, Bô chheng-khì, bô chheng-khì.
<sup>46</sup> Chèng-thâu tī i ê seng-khu ê ji̍t, i chiū bô chheng-khì;  i kì-jiân sī bô chheng-khì;  i tio̍h ka-kī tiàm;  i ê só͘-chāi tī iâⁿ-gōa.
<sup>47</sup> Jiám-tio̍h thái-ko chèng ê saⁿ-khò͘, bô-lūn sī iûⁿ-mn̂g ê, á-sī tōe-pò͘;
<sup>48</sup> bô-lūn sī kiⁿ, sī hūi, sī tōe-pò͘ ê;  sī iûⁿ-mn̂g ê, sī phê ê, á-sī phê chòe ê mi̍h;
<sup>49</sup> hit ê chèng-thâu nā sī chhiⁿ á-sī âng ê sek, tī saⁿ-khò͘, tī phê, tī kiⁿ, tī hūi, á-sī tī phê chòe ê mi̍h, sī thái-ko ê chèng-thâu, tio̍h hō͘ chè-si giām.
<sup>50</sup> Chè-si tio̍h giām hit ê chèng-thâu, chiong jiám-tio̍h chèng-thâu ê mi̍h, koaiⁿ-kìm chhit-ji̍t.
<sup>51</sup> Kàu tē-chhit ji̍t, i tio̍h giām hit ê chèng-thâu;  chèng-thâu nā thòaⁿ tī saⁿ-khò͘, tī kiⁿ, tī hūi, tī phê, chit ê phê bô-lūn chòe sím-mi̍h lō͘-ēng, hit ê chèng-thâu sī ok ê thái-ko;  lóng sī bô chheng-khì.
<sup>52</sup> Hit ê jiám-tio̍h chèng-thâu ê saⁿ-khò͘, he̍k-sī kiⁿ, sī hūi, sī iûⁿ-mn̂g, sī tōe-pò͘, á-sī phê chòe ê mi̍h, i lóng tio̍h sio-khì, in-ūi che sī ok ê thái-ko, tek-khak tī hé-tiong sio-khì.
<sup>53</sup> Chè-si giām i;  khòaⁿ ah, chèng-thâu nā bô thòaⁿ tī saⁿ-ni̍h, tī kiⁿ, tī hūi, á-sī phê-chòe ê mi̍h;
<sup>54</sup> chè-si tio̍h hoan-hù in sóe hit ê jiám-tio̍h chèng-thâu ê mi̍h, koh koaiⁿ-kìm chhit-ji̍t.
<sup>55</sup> Chèng-thâu sóe liáu-āu chè-si tio̍h giām i;  khòaⁿ ah, chèng-thâu nā bô piàn-sek, chèng-thâu nā bô koh thòaⁿ, hit-ê chiū bô chheng-khì; sī ok-to̍k ê chèng-thâu; bô-lūn bīn pháiⁿ, lí pháiⁿ, lóng tio̍h ēng hé sio.
<sup>56</sup> Sóe liáu-āu, chè-si giām i;  khòaⁿ ah, nā hit ê chèng-thâu khah hoa, i chiū tio̍h tùi saⁿ, á-sī phê, á-sī kiⁿ, á-sī hūi, kā i thiah-khí-lâi.
<sup>57</sup> Nā sī iáu-kú hoat-hiān tī saⁿ-ni̍h, á-sī kiⁿ, á-sī hūi, á-sī phê-chòe ê mi̍h, che sī chèng-thâu teh hoat;  tio̍h ēng hé sio hit ê jiám-tio̍h chèng-thâu ê mi̍h.
<sup>58</sup> Lí só͘ sóe ê saⁿ, he̍k-sī kiⁿ, he̍k-sī hūi, he̍k-sī phê-chòe ê mi̍h, nā chèng-thâu í-keng lī-khui, tio̍h koh-chài sóe, chiū chheng-khì.
<sup>59</sup> Che chiū-sī thái-ko chèng-thâu ê kui-lē, bô-lūn sī tī iûⁿ-mn̂g-saⁿ, tōe-pò͘-saⁿ, tī kiⁿ, tī hūi, kap phê-chòe ê mi̍h, thang toàn-chòe chheng-khì, á-sī toàn-chòe bô chheng-khì.

</p></div></div><div class="p_outer"><div class="p_left"> <div class="chap">=== 利未記 · 第 14 章 ===</div><p>
<sup>1</sup> 耶和華吩咐摩西講：
<sup>2</sup> Thái-ko-ê得tio̍h清氣ê日，伊ê規例就是án-ni；tio̍h chhōa伊去見祭司。
<sup>3</sup> 祭司tio̍h出營外；祭司tio̍h驗伊；看ah，thái-ko-ê，若伊ê thái-ko症已經好，
<sup>4</sup> 祭司tio̍h吩咐人為tio̍h hit-ê beh得tio̍h清氣ê，取兩隻清氣活活ê鳥，kap柏香柴，朱紅色ê料，kap牛膝草。
<sup>5</sup> 祭司tio̍h吩咐人thâi hit兩隻鳥ê一隻tī活水ê頂面，tī磁器內。
<sup>6</sup> 論到hit隻活鳥，伊tio̍h掠伊，用柏香柴，朱紅色ê料，kap牛膝草，kap活鳥，lóng ùn tī hit隻thâi tī活水頂ê鳥ê血。
<sup>7</sup> Tio̍h hiù hit-ê thái-ko beh得tio̍h清氣ê人七pái；就斷伊做清氣，koh放hit隻活鳥去山裡。
<sup>8</sup> Beh得tio̍h清氣ê人tio̍h洗伊ê衣裳，一盡剃伊ê毛，用水洗身軀就清氣；然後thang入營，獨獨tio̍h tī家己ê布棚外khiā起七日。
<sup>9</sup> 到第七日tio̍h一盡剃伊ê頭毛，kap嘴鬚、目眉，就是剃伊lóng總ê毛，koh tio̍h洗伊ê衫褲，用水洗身軀，就清氣。
<sup>10</sup> 到第八日，伊tio̍h取兩隻無瑕疵ê羊káng-á，kap一隻未滿年無瑕疵ê羊種á，koh tio̍h用調和油ê麵粉i-hoat十份三做素祭，kap油一lô-kek。
<sup>11</sup> 行清氣ê禮ê祭司，tio̍h將hit-ê ài得tio̍h清氣ê人，kap hiah-ê物，安置tī會幕門口，耶和華ê面前。
<sup>12</sup> 祭司tio̍h取羊káng-á ê一隻，獻做補過失ê祭，kap油一lô家k，lóng搖tī耶和華ê面前做搖祭。
<sup>13</sup> Koh tio̍h thâi羊káng-á tī聖所ê地，就是thâi贖罪祭kap燒祭ê所在；補過失祭tio̍h歸hō͘祭司，親像贖罪祭一般樣；是至聖ê。
<sup>14</sup> 祭司tio̍h the̍h淡薄補過失祭ê血，抹tī ài得tio̍h清氣ê人chiàⁿ-pêng ê耳á錘，kap chiàⁿ手ê大pō͘拇，kap chiàⁿ腳ê大pō͘拇。
<sup>15</sup> 祭司tio̍h tùi hit一lô家k油ê中間the̍h淡薄，tò tī家己tò手ê手中心。
<sup>16</sup> 祭司tio̍h用chiàⁿ手ê一支指頭á ùn tò手手中心ê油，tī耶和華ê面前，用指頭á hiù油七pái。
<sup>17</sup> 祭司將手中所chhun ê油，抹tī hit-ê ài得tio̍h清氣ê人chiàⁿ-pêng ê耳á錘，kap chiàⁿ手ê大pō͘拇，kap chiàⁿ腳ê大pō͘拇，就是抹tha̍h tī補過失祭ê血頂。
<sup>18</sup> 祭司手中所chhun ê油，tio̍h piàⁿ tī hit-ê ài得tio̍h清氣ê人ê頭殼頂；祭司tī耶和華ê面前kā伊贖罪。
<sup>19</sup> 祭司tio̍h獻贖罪祭，kā hit-ê ài得tio̍h清氣ê人，為tio̍h伊ê無清氣贖罪；然後thâi hit-ê燒祭ê cheng-siⁿ。
<sup>20</sup> 祭司tio̍h tī壇頂獻燒祭kap素祭；祭司tio̍h為伊贖罪；伊就清氣。
<sup>21</sup> 伊若sòng-hiong bōe備辦到hiah-chōe，就tio̍h取一隻羊káng-á做補過失ê祭，thang搖伊，為伊贖罪；也tio̍h帶調和油ê幼麵粉i-hoat十份一，做素祭，kap油一lô-kek。
<sup>22</sup> Koh照伊ê氣力取兩隻ka-chui，á是兩隻鴿á-kiáⁿ，一隻做贖罪祭，一隻做燒祭。
<sup>23</sup> 到第八日為tio̍h伊得tio̍h清氣，將chiah-ê帶到會幕門口，耶和華ê面前；交代祭司。
<sup>24</sup> 祭司tio̍h取補過失ê羊á，kap油一lô-kek；祭司tio̍h伊ô iti7耶和華ê面前做搖祭。
<sup>25</sup> 伊tio̍h thâi補過失祭ê羊á；祭司取淡薄補過失祭ê血，抹tī hit-ê ài得tio̍h清氣ê人chiàⁿ-pêng ê耳á錘，kap chiàⁿ手ê大pō͘拇kap chiàⁿ腳ê大pō͘拇。
<sup>26</sup> 祭司tio̍h將淡薄油tò tī家己tò手ê手中心。
<sup>27</sup> 祭司用tò手裡ê油，tī耶和華ê面前，用chiàⁿ手ê一支指頭á hiù油七pái。
<sup>28</sup> 祭司koh用手中ê油抹淡薄tī hit-ê ài得tio̍h清氣ê人chiàⁿ-pêng ê耳á錘，kap chiàⁿ手ê大pō͘拇，chiàⁿ腳ê大pō͘拇，就是抹tī補過失祭ê血ê原位。
<sup>29</sup> 祭司手中所chhun ê油，tio̍h抹tī hit-ê ài得tio̍h清氣ê人ê頭殼，tī耶和華ê面前為tio̍h伊贖罪。
<sup>30</sup> 伊tio̍h照伊ê氣力獻hiah-ê ka-chui ê一隻，á是鴿á-kiáⁿ ê一隻，就是照伊所能ê，
<sup>31</sup> 一隻做贖罪祭，一隻做燒祭，kap素祭相kap獻；祭司tio̍h tī耶和華ê面前，kā hit-ê ài得tio̍h清氣ê人贖罪。
<sup>32</sup> 人患tio̍h thái-ko ê症頭，也無力thang備辦得tio̍h清氣ê禮物，hit-ê規例是án-ni。
<sup>33</sup> 耶和華吩咐摩西亞倫講：
<sup>34</sup> Lín到我賞賜lín做業ê迦南地ê時，我用thái-ko症染tio̍h一間厝，tī lín所得tio̍h做業ê地；
<sup>35</sup> 厝主tio̍h去通知祭司，kā伊講：照我看，厝內親像有症頭；
<sup>36</sup> 祭司iáu bē入去驗症頭ê事先，祭司就tio̍h吩咐人，將厝piàⁿ空，免得厝內所有ê bak-tio̍h無清氣；後來祭司tio̍h入去驗hit間厝。
<sup>37</sup> 伊tio̍h驗hit-ê症頭；看ah，症頭若tī厝ê壁有顯出青á是紅ê凹痕，款式深入牆壁，
<sup>38</sup> 祭司tio̍h出hit間厝，到厝門口，封hit間厝七日。
<sup>39</sup> 到第七日祭司tio̍h koh去驗；看ah，症頭若湠tī厝ê牆壁，
<sup>40</sup> 祭司就tio̍h吩咐人將hiah-ê 染tio̍h症頭ê石iah起來，hiat tī城外無清氣ê所在。
<sup>41</sup> 也tio̍h kah人khau厝內ê四圍；所khau起來ê灰土，tio̍h piàⁿ tī城外無清氣ê所在。
<sup>42</sup> Koh tio̍h用別塊石，替hiah-ê石，koh用灰土抹hit間厝。
<sup>43</sup> 伊iah石，khau厝，抹灰了後，症頭若koh到，koh發現tī hit間厝，
<sup>44</sup> 祭司tio̍h koh入去驗；症頭若湠tī hit間厝，hit間厝是染tio̍h惡ê thái-ko；是無清氣。
<sup>45</sup> 伊就tio̍h拆hit間厝，伊ê石，伊ê柴，kap伊一切ê灰土，lóng搬出城外，到無清氣ê所在。
<sup>46</sup> hit間厝封密ê時間，人若入去就無清氣，到ê-hng。
<sup>47</sup> 睏tī hit間厝ê，tio̍h洗伊ê衣服；食tī hit間厝ê也tio̍h洗伊ê衣服。
<sup>48</sup> hit間厝抹灰了後，祭司入去驗；看ah，若症頭無湠tī厝內，祭司就tio̍h斷hit間厝做清氣，因為症頭已經消無。
<sup>49</sup> 為tio̍h清氣hit間厝tio̍h取兩隻鳥，kap柏香柴，朱紅色料，kap牛膝草。
<sup>50</sup> Tio̍h thâi hit兩隻鳥ê一隻，tī活水頂，磁器ê內面。
<sup>51</sup> 伊tio̍h the̍h hit-ê柏香柴、牛膝草、朱紅色ê料，kap hit隻活鳥，lóng ùn tī hit隻受thâi ê鳥ê血，kap活水，來hiù hit間厝七pái。
<sup>52</sup> 伊tio̍h用hit隻鳥ê血、活水、活鳥、柏香柴、牛膝草，kap朱紅色料，清氣hit間厝。
<sup>53</sup> 總是tio̍h用hit隻活鳥放tī城外ê山裡；án-ni kā hit間厝贖罪，hit間厝就清氣。
<sup>54</sup> 這是為tio̍h ta̍k樣thái-ko ê症頭，kap瘡；
<sup>55</sup> kap衣服kap厝ê thái-ko；
<sup>56</sup> 以及腫、癬、火斑所立ê規例，
<sup>57</sup> 指明甚麼時是無清氣，甚麼時是清氣；這是thái-ko ê規例。

</p></div><div class="p_right"><div class="chap">=== 利未記 · 第 14 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Thái-ko-ê tit-tio̍h chheng-khì ê ji̍t, i ê kui-lē chiū-sī án-ni;  tio̍h chhōa i khì kìⁿ chè-si.
<sup>3</sup> Chè-si tio̍h chhut iâⁿ-gōa;  chè-si tio̍h giām i;  khòaⁿ ah, thái-ko-ê, nā i ê thái-ko-chèng í-keng hó,
<sup>4</sup> chè-si tio̍h hoan-hù lâng ūi-tio̍h hit-ê beh tit-tio̍h chheng-khì-ê, chhú nn̄g-chiah chheng-khì oa̍h-oa̍h ê chiáu, kap pek-hiuⁿ-chhâ, chu-áng-sek ê liāu, kap giû-chhek-chháu.
<sup>5</sup> Chè-si tio̍h hoan-hù lâng thâi hit nn̄g chiah chiáu ê chi̍t-chiah tī oa̍h-chúi ê téng-bīn, tī hûi-khì-lāi.
<sup>6</sup> Lūn-kàu hit chiah oa̍h-chiáu, i tio̍h lia̍h i, ēng pek-hiuⁿ-chhâ, chu-âng-sek ê liāu, kap giû-chhek-chháu, kap oa̍h-chiáu, lóng ùn tī hit-chiah thâi tī oa̍h-chúi-téng ê chiáu ê huih.
<sup>7</sup> Tio̍h hiù hit ê thái-ko beh tit-tio̍h chheng-khì ê lâng chhit-pái;  chiū toàn i chòe chheng-khì, koh pàng hit chiah oa̍h-chiáu khì soaⁿ-ni̍h.
<sup>8</sup> Beh tit-tio̍h chheng-khì ê lâng tio̍h sóe i ê i-chiûⁿ, it-chīn thì i ê mn̂g, ēng chúi sóe seng-khu chiū chheng-khì;  jiân-āu thang ji̍p iâⁿ, to̍k-to̍k tio̍h tī ka-kī ê pò͘-pîⁿ-gōa khiā-khí chhit-ji̍t.
<sup>9</sup> Kàu tē-chhit ji̍t tio̍h it-chīn thì i ê thâu-mn̂g, kap chhùi-chhiu, ba̍k-bâi, chiū-sī thì i lóng-chóng ê mn̂g, koh tio̍h sóe i ê saⁿ-khò͘, ēng chúi sóe seng-khu, chiū chheng-khì.
<sup>10</sup> Kàu tē-poeh ji̍t, i tio̍h chhú nn̄g chiah bô hâ-chhû ê iûⁿ-káng-á, kap chi̍t-chiah bē-móa-nî bô hâ-chhû ê iûⁿ-chéng-á, koh tio̍h ēng tiau-hô iû ê mī-hún i-hoat cha̍p-hūn-saⁿ chòe sò͘-chè, kap iû chi̍t lô-kek.
<sup>11</sup> Kiâⁿ chheng-khì ê lé ê chè-si, tio̍h chiong hit-ê ài tit-tio̍h chheng-khì ê lâng, kap hiah ê mi̍h, an-tì tī hōe-bō͘ mn̂g-kháu, Iâ-hô-hoa ê bīn-chêng.
<sup>12</sup> Chè-si tio̍h chhú iûⁿ-káng-á ê chi̍t-chiah, hiàn chòe pó͘-kè-sit ê chè, kap iû chi̍t lô-kek, lóng iô tī Iâ-hô-hoa ê bīn-chêng chòe iô-chè.
<sup>13</sup> Koh tio̍h thâi iûⁿ-káng-á tī sèng-só͘ ê tōe, chiū-sī thâi sio̍k-chōe-chè kap sio-chè ê só͘-chāi;  pó͘-kè-sit-chè tio̍h kui hō͘ chè-si, chhin-chhiūⁿ sio̍k-chōe-chè chi̍t-poaⁿ-iūⁿ;  sī chì-sèng-ê.
<sup>14</sup> Chè-si tio̍h the̍h tām-po̍h pó͘-kè-sit-chè ê huih, boah tī ài tit-tio̍h chheng-khì ê lâng chiàⁿ-pêng ê hī-á-sûi, kap chiàⁿ-chhiú ê tōa-pō͘-bú, kap chiàⁿ-kha ê tōa-pō͘-bú.
<sup>15</sup> Chè-si tio̍h tùi hit chi̍t lô-kek iû ê tiong-kan the̍h tām-po̍h, tò tī ka-kī tò-chhiú ê chhiú-tiong-sim.
<sup>16</sup> Chè-si tio̍h ēng chiàⁿ-chhiú ê chi̍t ki chńg-thâu-á ùn tò-chhiú chhiú-tiong-sim ê iû, tī Iâ-hô-hoa ê bīn-chêng, ēng chńg-thâu-á hiù iû chhit-pái.
<sup>17</sup> Chè-si chiong chhiú-tiong só͘ chhun ê iû, boah tī hit-ê ài tit-tio̍h chheng-khì ê lâng chiàⁿ-pêng ê hī-á-sûi, kap chiàⁿ-chhiú ê tōa-pō͘-bú, kap chiàⁿ-kha ê tōa-pō͘-bú, chiū-sī boah tha̍h tī pó͘-kè-sit-chè ê huih-téng.
<sup>18</sup> Chè-si chhiú-tiong só͘ chhun ê iû, tio̍h piàⁿ tī hit-ê ài tit-tio̍h chheng-khì ê lâng ê thâu-khak-téng;  chè-si tī Iâ-hô-hoa ê bīn-chêng kā i sio̍k-chōe.
<sup>19</sup> Chè-si tio̍h hiàn sio̍k-chōe-chè, kā hit-ê ài tit-tio̍h chheng-khì ê lâng, ūi-tio̍h i ê bô chheng-khì sio̍k-chōe;  jiân-āu thâi hit ê sio-chè ê cheng-siⁿ.
<sup>20</sup> Chè-si tio̍h tī tôaⁿ-téng hiàn sio-chè kap sò͘-chè;  chè-si tio̍h ūi i sio̍k-chōe;  i chiū chheng-khì.
<sup>21</sup> I nā sòng-hiong bōe pī-pān kàu hiah-chōe, chiū tio̍h chhú chi̍t chiah iûⁿ-káng-á chòe pó͘-kè-sit ê chè, thang iô i, ūi i sio̍k -chōe; iā tio̍h tòa tiau-hô iû ê iù-mī-hún i-hoat cha̍p-hūn-chi̍t, chòe sò͘-chè, kap iû chi̍t lô-kek.
<sup>22</sup> Koh chiàu i ê khùi-la̍t chhú nn̄g chiah ka-chui, á-sī nn̄g chiah chíⁿ-á-kiáⁿ, chi̍t-chiah chòe sio̍k-chōe-chè, chi̍t-chiah chòe sio-chè.
<sup>23</sup> Kàu tē-poeh ji̍t ūi-tio̍h i tit-tio̍h chheng-khì, chiong chiah-ê tòa kàu hōe-bō͘ mn̂g-kháu, Iâ-hô-hoa ê bīn-chêng;  kau-tài chè-si.
<sup>24</sup> Chè-si tio̍h chhú pó͘-kè-sit ê iûⁿ-á, kap iû chi̍t lô-kek;  chè-si tio̍h iô i tī Iâ-hô-hoa ê bīn-chêng chòe iô-chè.
<sup>25</sup> I tio̍h thâi pó͘-kè-sit-chè ê iûⁿ-á;  chè-si chhú tām-po̍h pó͘-kè-sit-chè ê huih, boah tī hit-ê ài tit-tio̍h chheng-khì ê lâng chiàⁿ-pêng ê hī-á-sûi, kap chiàⁿ-chhiú ê tōa-pō͘-bú kap chiàⁿ-kha ê tōa-pō͘-bú.
<sup>26</sup> Chè-si tio̍h chiong tām-po̍h iû tò tī ka-kī tò-chhiú ê chhiú-tiong-sim.
<sup>27</sup> Chè-si ēng tò-chhiú-ni̍h ê iû, tī Iâ-hô-hoa ê bīn-chêng, ēng chiàⁿ-chhiú ê chi̍t ki chńg-thâu-á hiù iû chhit-pái.
<sup>28</sup> Chè-si koh ēng chhiú-tiong ê iû boah tām-po̍h tī hit-ê ài tit-tio̍h chheng-khì ê lâng chiàⁿ-pêng ê hī-á-sûi, kap chiàⁿ-chhiú ê tōa-pō͘-bú, chiàⁿ-kha ê tōa-pō͘-bú, chiū-sī boah tī pó͘-kè-sit-chè ê huih ê goân-ūi.
<sup>29</sup> Chè-si chhiú-tiong só͘ chhun ê iû, tio̍h boah tī hit-ê ài tit-tio̍h chheng-khì ê lâng ê thâu-khak, tī Iâ-hô-hoa ê bīn-chêng ūi-tio̍h i sio̍k-chōe.
<sup>30</sup> I tio̍h chiàu i ê khùi-la̍t hiàn hiah ê ka-chui ê chi̍t-chiah, á-sī chíⁿ-á-kiáⁿ ê chi̍t-chiah, chiū-sī chiàu i só͘-ōe-ê,
<sup>31</sup> chi̍t-chiah chòe sio̍k-chōe-chè, chi̍t-chiah chòe sio-chè, kap sò͘-chè saⁿ-kap hiàn;  chè-si tio̍h tī Iâ-hô-hoa ê bīn-chêng, kā hit-ê ài tit-tio̍h chheng-khì ê lâng sio̍k-chōe.
<sup>32</sup> Lâng hoān-tio̍h thái-ko ê chèng-thâu, iā bô la̍t thang pī-pān tit-tio̍h chheng-khì ê lé-mi̍h, hit ê kui-lē sī án-ni.
<sup>33</sup> Iâ-hô-hoa hoan-hù Mô͘-se A-lûn kóng,
<sup>34</sup> Lín kàu Góa siúⁿ-sù lín chòe-gia̍p ê Ka-lâm tōe ê sî, Góa ēng thái-ko-chèng jiám-tio̍h chi̍t keng chhù, tī lín só͘ tit-tio̍h chòe-gia̍p ê tōe;
<sup>35</sup> chhù-chú tio̍h khì thong-ti chè-si, kā i kóng, Chiàu góa khòaⁿ, chhù-lāi chhin-chhiūⁿ ū chèng-thâu;
<sup>36</sup> chè-si iáu bē ji̍p-khì giām chèng-thâu ê tāi-seng, chè-si chiū tio̍h hoan-hù lâng, chiong chhù piàⁿ-khang, bián-tit chhù-lāi só͘ ū-ê bak-tio̍h bô chheng-khì;  āu-lâi chè-si tio̍h ji̍p-khì giām hit keng chhù.
<sup>37</sup> I tio̍h giām hit ê chèng-thâu;  khòaⁿ ah, chèng-thâu nā tī chhù ê piah ū hián-chhut chhiⁿ á-sī âng ê nah-hûn, khoán-sit chhim-ji̍p chhiûⁿ-piah,
<sup>38</sup> chè-si tio̍h chhut hit keng chhù, kàu chhù mn̂g-kháu, hong hit keng chhù chhit-ji̍t.
<sup>39</sup> Kàu tē-chhit ji̍t chè-si tio̍h koh khì giām;  khòaⁿ ah, chèng-thâu nā thòaⁿ tī chhù ê chhiûⁿ-piah,
<sup>40</sup> chè-si chiū tio̍h hoan-hù lâng chiong hiah ê jiám-tio̍h chèng-thâu ê chio̍h iah-khí-lâi, hiat tī siâⁿ-gōa bô chheng-khì ê só͘-chāi.
<sup>41</sup> Iā tio̍h kah lâng khau chhù-lāi ê sì-ûi;  só͘ khau-khí-lâi ê he-thô͘, tio̍h piàⁿ tī siâⁿ-gōa bô chheng-khì ê só͘-chāi.
<sup>42</sup> Koh tio̍h ēng pa̍t tè chio̍h, thòe hiah ê chio̍h, koh ēng he-thô͘ boah hit keng chhù.
<sup>43</sup> I iah chio̍h, khau-chhù, boah-he liáu-āu, chèng-thâu nā koh kàu, koh hoat-hiān tī hit keng chhù,
<sup>44</sup> chè-si tio̍h koh ji̍p-khì giām;  chèng-thâu nā thòaⁿ tī hit keng chhù, hit keng chhù sī jiám-tio̍h ok ê thái-ko;  sī bô chheng-khì.
<sup>45</sup> I chiū tio̍h thiah hit keng chhù, i ê chio̍h, i ê chhâ, kap i it-chhè ê he-thô͘, lóng poaⁿ-chhut siâⁿ-gōa, kàu bô chheng-khì ê só͘-chāi.
<sup>46</sup> Hit keng chhù hong-ba̍t ê sî-kan, lâng nā ji̍p-khì chiū bô chheng-khì, kàu ê-hng.
<sup>47</sup> Khùn tī hit keng chhù ê, tio̍h sóe i ê i-ho̍k;  chia̍h tī hit keng chhù-ê iā tio̍h sóe i ê i-ho̍k.
<sup>48</sup> Hit keng chhù boah-he liáu-āu, chè-si ji̍p khì giām;  khòaⁿ ah, nā chèng-thâu bô thòaⁿ tī chhù-lāi, chè-si chiū tio̍h toàn hit keng chhù chòe chheng-khì, in-ūi chèng-thâu í-keng siau-bô.
<sup>49</sup> Ūi-tio̍h chheng-khì hit keng chhù tio̍h chhú nn̄g chiah chiáu, kap pek-hiuⁿ-chhâ, chu-âng-sek liāu, kap giû-chhek-chháu.
<sup>50</sup> Tio̍h thâi hit nn̄g chiah chiáu ê chi̍t-chiah, tī oa̍h-chúi-téng, hûi-khì ê lāi-bīn.
<sup>51</sup> I tio̍h the̍h hit ê pek-hiuⁿ-chhâ, giû-chhek-chháu, chu-âng-sek ê liāu, kap hit-chiah oa̍h-chiáu, lóng ùn tī hit-chiah siū-thâi ê chiáu ê huih, kap oa̍h-chúi, lâi hiù hit keng chhù chhit-pái.
<sup>52</sup> I tio̍h ēng hit chiah chiáu ê huih, oa̍h-chúi, oa̍h-chiáu, pek-hiuⁿ-chhâ, giû-chhek-chháu, kap chu-âng-sek liāu, chheng-khì hit keng chhù.
<sup>53</sup> Chóng-sī tio̍h ēng hit chiah oa̍h-chiáu pàng tī siâⁿ-gōa-ê soaⁿ-ni̍h;  án-ni kā hit keng chhù sio̍k-chōe, hit keng chhù chiū chheng-khì.
<sup>54</sup> Che sī ūi-tio̍h ta̍k-iūⁿ thái-ko ê chèng-thâu, kap chhng;
<sup>55</sup> kap i-ho̍k kap chhù ê thái-ko;
<sup>56</sup> í-ki̍p chéng, sián, hé-pan só͘ li̍p ê kui-lē,
<sup>57</sup> chí-bêng sím-mi̍h sî sī bô chheng-khì, sím-mi̍h sî sī chheng-khì;  che sī thái-ko ê kui-lē.

</p></div></div><div class="p_outer"><div class="p_left"> <div class="chap">=== 利未記 · 第 15 章 ===</div><p>
<sup>1</sup> 耶和華吩咐摩西亞倫講：
<sup>2</sup> Lín tio̍h吩咐以色列人，kain講：人若患tio̍h下siau ê症，伊因為chit-ê下siau ê症就無清氣。
<sup>3</sup> 伊因為下siau ê無清氣是chit款；無論是tūi-cheng，á是se̍k-lîm，lóng是無清氣。
<sup>4</sup> 見若患tio̍h下siau ê，伊所tó ê床，lóng是無清氣；伊所坐ê物，也是無清氣。
<sup>5</sup> 見若摸tio̍h伊ê床ê，tio̍h洗伊ê衫，家己洗tī水裡，無清氣到ê-hng。
<sup>6</sup> hit-ê坐tio̍h下siau ê人所bat坐ê物ê，tio̍h洗伊ê衫，家己洗tī水裡，無清氣到ê-hng。
<sup>7</sup> hit-ê摸tio̍h下siau ê人ê身軀ê，tio̍h洗伊ê衫，家己洗tī水裡，無清氣到ê-hng。
<sup>8</sup> 若下siau ê人phùi-nōa tī清氣ê人ê身軀，hit人tio̍h洗伊ê衫，家己洗tī水裡，無清氣到ê-hng。
<sup>9</sup> 下siau ê人所騎ê馬鞍也是無清氣。
<sup>10</sup> 伊身下所óa-tio̍h ê物，見若摸tio̍h伊的確無清氣到ê-hng；the̍h-tio̍h hit-ê物ê tio̍h洗伊ê衫，家己洗tī水裡，無清氣到ê-hng。
<sup>11</sup> 下siau ê人iáu未用水洗手伊所摸tio̍h ê人tio̍h洗伊ê衫，家己洗tī水裡，無清氣到ê-hng。
<sup>12</sup> 下siau ê人所摸tio̍h磁ê器具tio̍h kòng破；柴ê器具tio̍h用水洗。
<sup>13</sup> 下siau ê人伊ê下siau已經好，為tio̍h beh清氣家己，tio̍h算七日，也tio̍h洗伊ê衫，用活水洗身軀，就得tio̍h清氣。
<sup>14</sup> 到第八日伊tio̍h為tio̍h家己取兩隻ka-chui，á是兩隻鴿á-kiáⁿ，到會幕門口耶和華ê面前，交代祭司；
<sup>15</sup> 祭司tio̍h獻伊，一隻做贖罪祭，一隻做燒祭；祭司tio̍h因為伊ê下siau ê症tī耶和華ê面前kā伊贖罪。
<sup>16</sup> 人若夢遺，tio̍h用水洗身軀，的確無清氣到ê-hng。
<sup>17</sup> 無論衫á褲，á是皮bak-tio̍h精，tio̍h用水洗，的確無清氣到ê-hng。
<sup>18</sup> 若男女交合，兩人tio̍h用水洗，的確無清氣到ê-hng。
<sup>19</sup> 婦人人行經流血，的確污穢到七日久；見若摸tio̍h伊ê，的確無清氣到ê-hng。
<sup>20</sup> tī伊污穢ê時間，見若伊所tó ê物lóng是無清氣；見若伊所坐ê物，也是無清氣。
<sup>21</sup> 見若摸tio̍h伊ê眠床ê，tio̍h洗伊ê衫，家己洗tī水裡，無清氣到ê-hng。
<sup>22</sup> 見若摸tio̍h伊所坐ê物ê，tio̍h洗伊ê衫，家己洗tī水裡，無清氣到ê-hng。
<sup>23</sup> hit-ê物若是tī床裡á是tī婦人人所坐ê物，摸tio̍h伊ê，的確無清氣到ê-hng。
<sup>24</sup> Ta-po͘人若kap hit-ê婦人人同房，hō͘伊ê lâ-sâm bak-tio̍h，tio̍h七日久無清氣，見若伊所tó ê床也無清氣。
<sup>25</sup> 婦人人若tī經期以外患tio̍h chōe-chōe日ê血漏，á是經期以後有血漏；伊就因為chit-ê血漏無清氣ê日kap伊經期ê日一樣；伊是無清氣。
<sup>26</sup> tī伊血漏一切ê日，見若伊所tó ê床伊tio̍h看親像經期ê床一樣；也見若伊所坐ê物的確無清氣，kap伊經期ê時無清氣一樣。
<sup>27</sup> 見若摸tio̍h hiah-ê物ê就無清氣；tio̍h洗伊ê衫，家己洗tī水裡，無清氣到ê-hng。
<sup>28</sup> 婦人人血漏若已經好，tio̍h為家己算七日，然後chiah清氣。
<sup>29</sup> 到第八日，伊tio̍h為家己取兩隻ka-chui á是兩隻鴿á-kiáⁿ，帶到會幕門口，交代祭司。
<sup>30</sup> 祭司tio̍h獻一隻做贖罪祭，一隻做燒祭；祭司因為hit人血漏無清氣tio̍h tī耶和華ê面前為tio̍h伊贖罪。
<sup>31</sup> Lín tio̍h án-ni hō͘以色列人kap in ê無清氣隔斷；免得in phah lâ-sâm tṳn中間我ê會幕，致到死tī in ê無清氣。
<sup>32</sup> 這是患tio̍h hā-siau症kap夢遺致到伊無清氣ê；kap hit-ê有經期ê病ê婦人人，kap患tio̍h hā-siau-ê，無論男女，以及人kap無清氣ê婦人人同房ê ê規例。

</p></div><div class="p_right"><div class="chap">=== 利未記 · 第 15 章 ===</div><p>
<sup>1</sup> Iâ-hô-hoa hoan-hù Mô͘-se A-lûn kóng,
<sup>2</sup> Lín tio̍h hoan-hù Í-sek-lia̍t lâng, kā in kóng, Lâng nā hoān-tio̍h hā-siau ê chèng, i in-ūi chit ê hā-siau ê chèng chiū bô chheng-khì.
<sup>3</sup> I in-ūi hā-siau ê bô chheng-khì sī chit-khoán;  bô-lūn sī tūi-cheng, á-sī se̍k-lîm, lóng sī bô chheng-khì.
<sup>4</sup> Kìⁿ-nā hoān-tio̍h hā-siau ê, i só͘ tó ê chhn̂g, lóng sī bô chheng-khì;  i só͘ chē ê mi̍h, iā-sī bô chheng-khì.
<sup>5</sup> Kìⁿ-nā bong-tio̍h i ê chhn̂g ê, tio̍h sóe i ê saⁿ, ka-kī sóe tī chúi-ni̍h, bô chheng-khì kàu ê-hng.
<sup>6</sup> Hit ê chē-tio̍h hā-siau ê lâng só͘ bat chē ê mi̍h ê, tio̍h sóe i ê saⁿ, ka-kī sóe tī chúi-ni̍h, bô chheng-khì kàu ê-hng.
<sup>7</sup> Hit ê bong-tio̍h hā-siau ê lâng ê seng-khu ê, tio̍h sóe i ê saⁿ, ka-kī sóe tī chúi-ni̍h, bô chheng-khì kàu ê-hng.
<sup>8</sup> Nā hā-siau ê lâng phùi-nōa tī chheng-khì ê lâng ê seng-khu, hit-lâng tio̍h sóe i ê saⁿ, ka-kī sóe tī chúi-ni̍h, bô chheng-khì kàu ê-hng.
<sup>9</sup> Hā-siau ê lâng só͘ khiâ ê bé-oaⁿ iā-sī bô chheng-khì.
<sup>10</sup> I sin-ē só͘ óa-tio̍h ê mi̍h, kìⁿ-nā bong-tio̍h i tek-khak bô chheng-khì kàu ê-hng;  the̍h-tio̍h hit ê mi̍h ê tio̍h sóe i ê saⁿ, ka-kī sóe tī chúi-ni̍h, bô chheng-khì kàu ê-hng.
<sup>11</sup> Hā-siau ê lâng iáu-bē ēng chúi sóe-chhiú i só͘ bong-tio̍h ê lâng tio̍h sóe i ê saⁿ, ka-kī sóe tī chúi-ni̍h, bô chheng-khì kàu ê-hng.
<sup>12</sup> Hā-siau ê lâng só͘ bong-tio̍h hûi ê khì-kū tio̍h kòng-phòa;  chhâ ê khì-kū tio̍h ēng chúi sóe.
<sup>13</sup> Hā-siau ê lâng i ê hā-siau í-keng hó, ūi-tio̍h beh chheng-khì ka-kī, tio̍h sǹg chhit-ji̍t, iā tio̍h sóe i ê saⁿ, ēng oa̍h-chúi sóe seng-khu, chiū tit-tio̍h chheng-khì.
<sup>14</sup> Kàu tē-poeh ji̍t i tio̍h ūi-tio̍h ka-kī chhú nn̄g chiah ka-chui, á-sī nn̄g-chiah chíⁿ-á-kiáⁿ, kàu hōe-bō͘ mn̂g-kháu Iâ-hô-hoa ê bīn-chêng, kau-tài chè-si;
<sup>15</sup> chè-si tio̍h hiàn i, chi̍t-chiah chòe sio̍k-chōe-chè, chi̍t-chiah chòe sio-chè;  chè-si tio̍h in-ūi i ê hā-siau ê chèng tī Iâ-hô-hoa ê bīn-chêng kā i sio̍k-chōe.
<sup>16</sup> Lâng nā bōng-ûi, tio̍h ēng chúi sóe seng-khu, tek-khak bô chheng-khì kàu ê-hng.
<sup>17</sup> Bô-lūn saⁿ-á-khò͘, á-sī phê bak-tio̍h cheng tio̍h ēng chúi sóe, tek-khak bô chheng-khì kàu ê-hng.
<sup>18</sup> Nā lâm-lú kau-ha̍p, nn̄g lâng tio̍h ēng chúi sóe, tek-khak bô chheng-khì kàu ê-hng.
<sup>19</sup> Hū-jîn-lâng kiâⁿ-keng lâu-huih, tek-khak ù-òe kàu chhit-ji̍t kú;  kìⁿ-nā bong-tio̍h i ê, tek-khak bô chheng-khì kàu ê-hng.
<sup>20</sup> Tī i ù-òe ê sî-kan, kìⁿ-nā i só͘ tó ê mi̍h lóng sī bô chheng-khì;  kìⁿ-nā i só͘ chē ê mi̍h, iā sī bô chheng-khì.
<sup>21</sup> Kìⁿ-nā bong-tio̍h i ê bîn-chhn̂g ê, tio̍h sóe i ê saⁿ, ka-kī sóe tī chúi-ni̍h, bô chheng-khì kàu ê-hng.
<sup>22</sup> Kìⁿ-nā bong-tio̍h i só͘ chē ê mi̍h ê, tio̍h sóe i ê saⁿ, ka-kī sóe tī chúi-ni̍h, bô chheng-khì kàu ê-hng.
<sup>23</sup> Hit ê mi̍h nā sī tī chhn̂g-ni̍h á-sī tī hū-jîn-lâng só͘ chē ê mi̍h, bong-tio̍h i ê, tek-khak bô chheng-khì kàu ê-hng.
<sup>24</sup> Ta-po͘-lâng nā kap hit ê hū-jîn-lâng tâng-pâng, hō͘ i ê lah-sap bak-tio̍h, tio̍h chhit-ji̍t kú bô chheng-khì, kìⁿ-nā i só͘ tó ê chhn̂g iā bô chheng-khì.
<sup>25</sup> Hū-jîn-lâng nā tī keng-kî í-gōa hoān-tio̍h chōe-chōe ji̍t ê hiat-lāu, á-sī keng-kî í-āu ū hiat-lāu;  i chiū in-ūi chit ê hiat-lāu bô chheng-khì ê ji̍t kap i keng-kî ê ji̍t chi̍t-iūⁿ;  i sī bô chheng-khì.
<sup>26</sup> Tī i hiat-lāu it-chhè ê ji̍t, kìⁿ-nā i só͘ tó ê chhn̂g i tio̍h khòaⁿ chhin-chhiūⁿ keng-kî ê chhn̂g chi̍t-iūⁿ;  iā kìⁿ-nā i só͘ chē ê mi̍h tek-khak bô chheng-khì, kap i keng-kî ê sî bô chheng-khì chi̍t-iūⁿ.
<sup>27</sup> Kìⁿ-nā bong-tio̍h hiah ê mi̍h-ê chiū bô chheng-khì;  tio̍h sóe i ê saⁿ, ka-kī sóe tī chúi-ni̍h, bô chheng-khì kàu ê-hng.
<sup>28</sup> Hū-jîn-lâng hiat-lāu nā í-keng hó, tio̍h ūi ka-kī sǹg chhit-ji̍t, jiân-āu chiah chheng-khì.
<sup>29</sup> Kàu tē-poeh ji̍t, i tio̍h ūi ka-kī chhú nn̄g chiah ka-chui á-sī nn̄g chiah chíⁿ-á-kiáⁿ, tòa kàu hōe-bō͘ mn̂g-kháu, kau-tài chè-si.
<sup>30</sup> Chè-si tio̍h hiàn chi̍t-chiah chòe sio̍k-chōe-chè, chi̍t-chiah chòe sio-chè;  chè-si in-ūi hit-lâng hiat-lāu bô chheng-khì tio̍h tī Iâ-hô-hoa ê bīn-chêng ūi-tio̍h i sio̍k-chōe.
<sup>31</sup> Lín tio̍h án-ni hō͘ Í-sek-lia̍t lâng kap in ê bô chheng-khì keh-tn̄g;  bián-tit in phah lah-sap tī in tiong-kan Góa ê hōe-bō͘, tì-kàu sí tī in ê bô chheng-khì.
<sup>32</sup> Che sī hoān-tio̍h hā-siau-chèng kap bōng-ûi tì-kàu i bô chheng-khì ê;  kap hit-ê ū keng-kî ê pīⁿ ê hū-jîn-lâng, kap hoān-tio̍h hā-siau-ê, bô-lūn lâm-lú, í-ki̍p lâng kap bô chheng-khì ê hū-jîn-lâng tâng-pâng-ê ê kui-lē.

</p></div></div><div class="p_outer"><div class="p_left"> <div class="chap">=== 利未記 · 第 16 章 ===</div><p>
<sup>1</sup> 亞倫兩個kiáⁿ近óa耶和華ê面前來死；in死了耶和華吩咐摩西，對摩西講：
<sup>2</sup> Tio̍h kā你ê hiaⁿ亞倫講：m̄-thang隨便時入聖所ê帳籬內，到約櫃頂施恩所ê面前，免得死；因為我beh tī雲中顯現tī施恩所ê頂面。
<sup>3</sup> 亞倫beh入聖所tio̍h án-ni；tio̍h帶一隻牛káng-á-kiáⁿ做贖罪祭，一隻綿羊káng做燒祭。
<sup>4</sup> 伊tio̍h穿幼苧布聖ê內衫，也tio̍h穿幼苧布ê褲tī身軀裡，腰hâ幼苧布ê帶，頭tì幼苧布ê帽；這lóng是聖ê衣服；伊tio̍h用水洗身軀，然後穿伊。
<sup>5</sup> 伊tio̍h tùi以色列人ê會中取兩隻山羊káng，做贖罪祭，一隻綿羊káng做燒祭。
<sup>6</sup> 亞倫tio̍h獻為本身做贖罪祭ê牛káng，為tio̍h本身kap伊ê家贖罪。
<sup>7</sup> 也tio̍h用hit兩隻山羊káng安置tī會幕門口，耶和華ê面前。
<sup>8</sup> 亞倫tio̍h為tio̍h hit兩隻山羊liam-khau，liam一隻歸耶和華，liam一隻歸A-sat-sià-le̍k。
<sup>9</sup> 亞倫tio̍h用hit隻 liam-khau歸耶和華ê山羊，獻做贖罪祭。
<sup>10</sup> 若是hit隻 liam-khau歸A-sat-sià-le̍k ê山羊，tio̍h活活安置tī耶和華ê面前，替伊贖罪，放伊去曠野，歸tī A-sat-sià-le̍k。
<sup>11</sup> 亞倫tio̍h牽為家己做贖罪祭ê牛káng-á，為tio̍h家己kap伊ê家贖罪，也tio̍h thâi為家己做贖罪祭ê牛káng-á；
<sup>12</sup> 也tio̍h the̍h香爐，tùi耶和華ê面前壇頂貯to̍h ê火炭滿滿，也tio̍h用芳ê香末一phóng帶入帳籬內；
<sup>13</sup> 也tī耶和華ê面前將香hē tī火裡，hō͘香煙遮掩約櫃頂ê施恩所，免得伊死。
<sup>14</sup> 也tio̍h the̍h淡薄牛káng-á ê血，用指頭á hiù tī施恩所ê東勢；koh用指頭á tī施恩所ê面前hiù血七pái。
<sup>15</sup> Koh tio̍h thâi hit隻為tio̍h百姓做贖罪祭ê山羊káng，帶伊ê血入帳籬內，用伊ê血hiù tī施恩所kap施恩所ê面前，親像hiù牛káng-á ê血一樣。
<sup>16</sup> Koh tio̍h因為以色列人ê污穢，過失，kap in一切ê罪惡替聖所贖罪；也tio̍h為tio̍h tṳn污穢ê中間相kap tòa ê會幕照án-ni行。
<sup>17</sup> 亞倫入聖所贖罪ê時，會幕內m̄-thang有人tī-teh，thèng候伊為tio̍h本身kap伊ê家kap以色列ê會眾已經贖罪出來。
<sup>18</sup> 伊tio̍h出來到耶和華面前ê壇hia，替伊贖罪；也tio̍h the̍h淡薄牛káng-á ê血kap 山羊káng ê血，抹tī壇頂hiah-ê角ê四圍。
<sup>19</sup> 也tio̍h用伊ê指頭á hiù血tī壇裡七pái，hō͘伊清氣，離開以色列人ê無清氣，分別伊做聖。
<sup>20</sup> 伊為tio̍h聖所，會幕，祭壇贖罪明白，tio̍h牽hit隻活ê山羊káng來；
<sup>21</sup> 亞倫tio̍h用兩手按 tī活ê山羊ê頭殼，tī伊ê頂面認以色列人一切ê pháiⁿ，in一切ê過失，kap in一切ê罪過；lóng歸tī山羊ê頭殼，交代所派ê人，送去曠野；
<sup>22</sup> hit隻山羊beh擔當in一切ê pháiⁿ到無人tòa ê所在；伊就放山羊tī曠野。
<sup>23</sup> 亞倫tio̍h入會幕，thǹg伊入聖所ê時所穿幼苧ê衣服，留tī-hia；
<sup>24</sup> koh tio̍h tī聖ê所在用水洗身軀，穿伊ê衫出來，獻伊ê燒祭kap百姓ê燒祭，為tio̍h本身kap百姓贖罪。
<sup>25</sup> 贖罪祭ê油tio̍h燒伊tī壇頂。
<sup>26</sup> hit-ê放山羊歸tī A-sat-sià-le̍k ê人，tio̍h洗伊ê衫，用水洗身軀，然後thang入營內。
<sup>27</sup> 做贖罪祭ê牛káng，kap贖罪祭ê山羊，in ê血已經帶入聖所贖罪，in ê身體tio̍h帶出營外，用火燒in ê皮，in ê肉，in ê糞。
<sup>28</sup> 燒in ê人tio̍h洗伊ê衫，用水洗身軀，然後thang入營內。
<sup>29</sup> Ta̍k-pái tú-tio̍h七月初十日，lín tio̍h刻苦lín ê心，無論是本地人，á是寄腳tī lín中間ê外人，lóng m̄-thang做甚麼工；這beh做lín永遠ê例。
<sup>30</sup> 因為tī chit日beh kā lín贖罪，hō͘ lín清氣，lín beh tī耶和華ê面前得tio̍h清氣，脫離一切ê罪過。
<sup>31</sup> chit日lín tio̍h守最大ê安歇日；lín tio̍h刻苦lín ê心；這是做永遠ê例。
<sup>32</sup> hit-ê受抹油來設立伊當聖職ê祭司，就是承接伊ê老父做祭司ê，tio̍h行贖罪ê禮，tio̍h穿幼苧布ê衫，就是聖衫。
<sup>33</sup> 伊tio̍h為tio̍h聖ê聖所贖罪，也為tio̍h會幕kap祭壇贖罪；koh為tio̍h眾祭司kap全會ê百姓贖罪。
<sup>34</sup> 這tio̍h做lín永遠ê例，就是因為以色列人一切ê罪，tio̍h一年一pái為tio̍h in贖罪。亞倫就照耶和華所命令摩西ê來行。

</p></div><div class="p_right"><div class="chap">=== 利未記 · 第 16 章 ===</div><p>
<sup>1</sup> A-lûn nn̄g ê kiáⁿ kūn-óa Iâ-hô-hoa ê bīn-chêng lâi sí;  in sí-liáu Iâ-hô-hoa hoan-hù Mô͘-se, tùi Mô͘-se kóng,
<sup>2</sup> Tio̍h kā lí ê hiaⁿ A-lûn kóng, m̄-thang sûi-piān-sî ji̍p sèng-só͘ ê tiùⁿ-lî-lāi, kàu iok-kūi-téng si-un-só͘ ê bīn-chêng, bián-tit sí;  in-ūi Góa beh tī hûn-tiong hián-hiān tī si-un-só͘ ê téng-bīn.
<sup>3</sup> A-lûn beh ji̍p sèng-só͘ tio̍h án-ni;  tio̍h tòa chi̍t-chiah gû-káng-á-kiáⁿ chòe sio̍k-chōe-chè, chi̍t chiah mî-iûⁿ-káng chòe sio-chè.
<sup>4</sup> I tio̍h chhēng iù-tōe-pò͘ sèng ê lāi-saⁿ, iā tio̍h chhēng iù-tōe-pò͘ ê khò͘ tī seng-khu-ni̍h, io hâ iù-tōe-pò͘ ê tòa, thâu tì iù-tōe-pò͘ ê bō;  che lóng sī sèng ê i-ho̍k;  i tio̍h ēng chúi sóe seng-khu, jiân-āu chhēng i.
<sup>5</sup> I tio̍h tùi Í-sek-lia̍t lâng ê hōe-tiong chhú nn̄g chiah soaⁿ-iûⁿ-káng, chòe sio̍k-chōe-chè, chi̍t-chiah mî-iûⁿ-káng chòe sio-chè.
<sup>6</sup> A-lûn tio̍h hiàn ūi pún-sin chòe sio̍k-chōe-chè ê gû-káng, ūi-tio̍h pún-sin kap i ê ke sio̍k-chōe.
<sup>7</sup> Iā tio̍h ēng hit nn̄g chiah soaⁿ-iûⁿ-káng an-tì tī hōe-bō͘ mn̂g-kháu, Iâ-hô-hoa ê bīn-chêng.
<sup>8</sup> A-lûn tio̍h ūi-tio̍h hit nn̄g chiah soaⁿ-iûⁿ liam-khau, liam chi̍t-chiah kui Iâ-hô-hoa, liam chi̍t-chiah kui A-sat-sià-le̍k.
<sup>9</sup> A-lûn tio̍h ēng hit-chiah liam-khau kui Iâ-hô-hoa ê soaⁿ-iûⁿ, hiàn chòe sio̍k-chōe-chè.
<sup>10</sup> Nā-sī hit-chiah liam-khau kui A-sat-sià-le̍k ê soaⁿ-iûⁿ, tio̍h oa̍h-oa̍h an-tì tī Iâ-hô-hoa ê bīn-chêng, thòe i sio̍k-chōe, pàng i khì khòng-iá, kui tī A-sat-sià-le̍k.
<sup>11</sup> A-lûn tio̍h khan ūi ka-kī chòe sio̍k-chōe-chè ê gû-káng-á, ūi-tio̍h ka-kī kap i ê ke sio̍k-chōe, iā tio̍h thâi ūi ka-kī chòe sio̍k-chōe-chè ê gû-káng-á;
<sup>12</sup> iā tio̍h the̍h hiuⁿ-lô͘, tùi Iâ-hô-hoa ê bīn-chêng tôaⁿ-téng tóe to̍h ê hé-thòaⁿ móa-móa, iā tio̍h ēng phang ê hiuⁿ-boa̍h chi̍t-phóng tòa-ji̍p tiùⁿ-lî-lāi;
<sup>13</sup> iā tī Iâ-hô-hoa ê bīn-chêng chiong hiuⁿ hē tī hé-ni̍h, hō͘ hiuⁿ-ian jia-iám iok-kūi-téng ê si-un-só͘, bián-tit i sí.
<sup>14</sup> Iā tio̍h the̍h tām-po̍h gû-káng-á ê huih, ēng chńg-thâu-á hiù tī si-un-só͘ ê tang-sì;  koh ēng chńg-thâu-á tī si-un-só͘ ê bīn-chêng hiù-huih chhit-pái.
<sup>15</sup> Koh tio̍h thâi hit-chiah ūi-tio̍h peh-sìⁿ chòe sio̍k-chōe-chè ê soaⁿ-iûⁿ-káng, tòa i ê huih ji̍p tiùⁿ-lî-lāi, ēng i ê huih hiù tī si-un-só͘ kap si-un-só͘ ê bīn-chêng, chhin-chhiūⁿ hiù gû-káng-á ê huih chi̍t-iūⁿ.
<sup>16</sup> Koh tio̍h in-ūi Í-sek-lia̍t lâng ê ù-òe, kè-sit, kap in it-chhè ê chōe-ok thòe sèng-só͘ sio̍k-chōe;  iā tio̍h ūi-tio̍h tī in ù-òe ê tiong-kan saⁿ-kap tòa ê hōe-bō͘ chiàu án-ni kiâⁿ.
<sup>17</sup> A-lûn ji̍p sèng-só͘ sio̍k-chōe ê sî, hōe-bō͘-lāi m̄-thang ū lâng tī-teh, thèng-hāu i ūi-tio̍h pún-sin kap i ê ke kap Í-sek-lia̍t ê hōe-chiòng í-keng sio̍k-chōe chhut-lâi.
<sup>18</sup> I tio̍h chhut-lâi kàu Iâ-hô-hoa bīn-chêng ê tôaⁿ hia, thòe i sio̍k-chōe;  iā tio̍h the̍h tām-po̍h gû-káng-á ê huih kap soaⁿ-iûⁿ-káng ê huih, boah tī tôaⁿ-téng hiah ê kak ê sì-ûi.
<sup>19</sup> Iā tio̍h ēng i ê chńg-thâu-á hiù-huih tī tôaⁿ-ni̍h chhit-pái, hō͘ i chheng-khì, lī-khui Í-sek-lia̍t lâng ê bô chheng-khì, hun-piat i chòe-sèng.
<sup>20</sup> I ūi-tio̍h sèng-só͘, hōe-bō͘, chè-tôaⁿ sio̍k-chōe bêng-pe̍k, tio̍h khan hit-chiah oa̍h ê soaⁿ-iûⁿ-káng lâi;
<sup>21</sup> A-lûn tio̍h ēng nn̄g-chhiú hōaⁿ tī oa̍h ê soaⁿ-iûⁿ ê thâu-khak, tī i ê téng-bīn jīn Í-sek-lia̍t lâng it-chhè ê pháiⁿ, in it-chhè ê kè-sit, kap in it-chhè ê chōe-kòa;  lóng kui tī soaⁿ-iûⁿ ê thâu-khak, kau-tài só͘ phài ê lâng, sàng-khì khòng-iá;
<sup>22</sup> hit chiah soaⁿ-iûⁿ beh tam-tng in it-chhè ê pháiⁿ kàu bô lâng tòa ê só͘-chāi;  i chiū pàng soaⁿ-iûⁿ tī khòng-iá.
<sup>23</sup> A-lûn tio̍h ji̍p hōe-bō͘, thǹg i ji̍p sèng-só͘ ê sî só͘ chhēng iù-tōe ê i-ho̍k, lâu tī-hia;
<sup>24</sup> koh tio̍h tī sèng ê só͘-chāi ēng chúi sóe seng-khu, chhēng i ê saⁿ chhut-lâi, hiàn i ê sio-chè kap peh-sìⁿ ê sio-chè, ūi-tio̍h pún-sin kap peh-sìⁿ sio̍k-chōe.
<sup>25</sup> Sio̍k-chōe-chè ê iû tio̍h sio i tī tôaⁿ-téng.
<sup>26</sup> Hit ê pàng soaⁿ-iûⁿ kui tī A-sat-sià-le̍k ê lâng, tio̍h sóe i ê saⁿ, ēng chúi sóe seng-khu, jiân-āu thang ji̍p iâⁿ-lāi.
<sup>27</sup> Chòe sio̍k-chōe-chè ê gû-káng, kap sio̍k-chōe-chè ê soaⁿ-iûⁿ, in ê huih í-keng tòa-ji̍p sèng-só͘ sio̍k-chōe, in ê sin-thé tio̍h tòa-chhut iâⁿ-gōa, ēng hé sio in ê phê, in ê bah, in ê pùn.
<sup>28</sup> Sio in ê lâng tio̍h sóe i ê saⁿ, ēng chúi sóe seng-khu, jiân-āu thang ji̍p iâⁿ-lāi.
<sup>29</sup> Ta̍k-pái tú-tio̍h chhit-ge̍h chhoe-cha̍p ji̍t, lín tio̍h khek-khó͘ lín ê sim, bô-lūn sī pún-tōe lâng, á-sī kià-kha tī lín tiong-kan ê gōa-lâng, lóng m̄-thang chòe sím-mi̍h kang;  che beh chòe lín éng-oán ê lē.
<sup>30</sup> In-ūi tī chit-ji̍t beh kā lín sio̍k-chōe, hō͘ lín chheng-khì, lín beh tī Iâ-hô-hoa ê bīn-chêng tit-tio̍h chheng-khì, thoat-lī it-chhè ê chōe-kòa.
<sup>31</sup> Chit-ji̍t lín tio̍h siú chòe tōa ê an-hioh-ji̍t;  lín tio̍h khek-khó͘ lín ê sim;  che sī chòe éng-oán ê lē.
<sup>32</sup> Hit ê siū boah-iû lâi siat-li̍p i tng sèng-chit ê chè-si, chiū-sī sêng-chiap i ê lāu-pē chòe chè-si ê, tio̍h kiâⁿ sio̍k-chōe ê lé, tio̍h chhēng iù-tōe-pò͘ ê saⁿ, chiū-sī sèng-saⁿ.
<sup>33</sup> I tio̍h ūi-tio̍h sèng ê sèng-só͘ sio̍k-chōe, iā ūi-tio̍h hōe-bō͘ kap chè-tôaⁿ sio̍k-chōe;  koh ūi-tio̍h chèng chè-si kap choân-hōe ê peh-sìⁿ sio̍k-chōe.
<sup>34</sup> Che tio̍h chòe lín éng-oán ê lē, chiū-sī in-ūi Í-sek-lia̍t lâng it-chhè ê chōe, tio̍h chi̍t-nî chi̍t-pái ūi-tio̍h in sio̍k-chōe.  A-lûn chiū chiàu Iâ-hô-hoa só͘ bēng-lēng Mô͘-se ê lâi kiâⁿ.

</p></div></div><div class="p_outer"><div class="p_left"> <div class="chap">=== 利未記 · 第 17 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h吩咐亞倫kap伊hiah-ê kiáⁿ kap以色列ê眾人講：耶和華所命令ê就是án-ni講。
<sup>3</sup> 見若屬以色列家ê人，thâi牛káng，á是綿羊á，á是山羊，無論thâi tī 營內á是thâi tī營外，
<sup>4</sup> 若無事先牽到會幕門口，來耶和華ê會幕前，獻hō͘耶和華做禮物，刺血ê罪beh歸tī hit人，伊有刺血；hit人beh tùi伊ê百姓中剪除；
<sup>5</sup> 這是為tio̍h以色列人將in tī田野所獻ê祭，帶到會幕門口，耶和華ê面前，交hō͘祭司，獻hō͘耶和華做謝恩ê祭。
<sup>6</sup> 祭司tio̍h將血hiù tī會幕門口耶和華ê壇頂，將油燒做芳芳ê味，獻hō͘耶和華。
<sup>7</sup> in m̄-thang koh獻祭tī in行邪淫所thàn ê鬼怪；這beh做in ta̍k世代永遠ê例。
<sup>8</sup> 你tio̍h對in講：見若屬以色列家ê人，á是寄腳tī in中間ê外人，獻燒祭á是祭物；
<sup>9</sup> 若無帶到會幕門口，獻hō͘耶和華，hit人tio̍h tùi伊ê百姓中受剪除。
<sup>10</sup> 見若屬以色列家ê人，á是寄腳tī in中間ê外人，若食甚麼血，我beh 對hit-ê食血ê人變面，tùi伊ê百姓中剪除伊。
<sup>11</sup> 因為肉ê活命在tī血，我用伊賞賜lín，thang tī壇頂為lín ê活命贖罪；因為血內有活命，所以能贖罪。
<sup>12</sup> 所以我對以色列人講：Lín lóng m̄-thang食血；寄腳tī lín中間ê外人也m̄-thang食血。
<sup>13</sup> 見若以色列人，á是寄腳tī in中間ê外人，若phah獵得tio̍h 能食得ê禽獸，tio̍h刺伊ê血出來，用土蓋伊。
<sup>14</sup> 論到一切有肉身ê活命，伊ê血就是伊ê活命；所以我對以色列人講：無論甚麼肉身ê血lín lóng m̄-thang食；因為一切肉身ê活命就是伊ê血；見若食伊ê人的確受剪除。
<sup>15</sup> 見若食家己死ê物，á是hō͘野獸拆裂ê，無論是本地人，á是外人，的確無清氣到ê-hng，lóng tio̍h洗伊ê衫，用水洗身軀，到ê-hng chiah清氣。
<sup>16</sup> 總是伊若無洗衫，洗身軀，就tio̍h擔當伊ê罪過。

</p></div><div class="p_right"><div class="chap">=== 利未記 · 第 17 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h hoan-hù A-lûn kap i hiah ê kiáⁿ kap Í-sek-lia̍t ê chèng-lâng kóng, Iâ-hô-hoa só͘ bēng-lēng-ê chiū-sī án-ni kóng.
<sup>3</sup> Kìⁿ-nā sio̍k Í-sek-lia̍t-ke ê lâng, thâi gû-káng, á-sī mî-iûⁿ-á, á-sī soaⁿ-iûⁿ, bô-lūn thâi tī iâⁿ-lāi á-sī thâi tī iâⁿ-gōa,
<sup>4</sup> nā bô tāi-seng khan kàu hōe-bō͘ mn̂g-kháu, lâi Iâ-hô-hoa ê hōe-bō͘ chêng,  hiàn hō͘ Iâ-hô-hoa chòe lé-mi̍h, chhiah-huih ê chōe beh kui tī hit-lâng, i ū chhiah-huih;  hit-lâng beh tùi i ê peh-sìⁿ-tiong chián-tû;
<sup>5</sup> che sī ūi-tio̍h Í-sek-lia̍t lâng chiong in tī chhân-iá só͘ hiàn ê chè, tòa kàu hōe-bō͘ mn̂g-kháu, Iâ-hô-hoa ê bīn-chêng, kau hō͘ chè-si, hiàn hō͘ Iâ-hô-hoa chòe siā-un ê chè.
<sup>6</sup> Chè-si tio̍h chiong huih hiù tī hōe-bō͘ mn̂g-kháu Iâ-hô-hoa ê tôaⁿ-téng, chiong iû sio chòe phang-phang ê bī, hiàn hō͘ Iâ-hô-hoa.
<sup>7</sup> In m̄-thang koh hiàn-chè tī in kiâⁿ siâ-îm só͘ thàn ê kúi-koài;  che beh chòe in ta̍k sè-tāi éng-oán ê lē.
<sup>8</sup> Lí tio̍h tùi in kóng, Kìⁿ-nā sio̍k Í-sek-lia̍t-ke ê lâng, á-sī kià-kha tī in tiong-kan ê gōa-lâng, hiàn sio-chè á-sī chè-mi̍h;
<sup>9</sup> nā bô tòa kàu hōe-bō͘ mn̂g-kháu, hiàn-hō͘ Iâ-hô-hoa, hit-lâng tio̍h tùi i ê peh-sìⁿ-tiong siū chián-tû.
<sup>10</sup> Kìⁿ-nā sio̍k Í-sek-lia̍t-ke ê lâng, á-sī kià-kha tī in tiong-kan ê gōa-lâng, nā chia̍h sím-mi̍h huih, Góa beh tùi hit ê chia̍h-huih ê lâng pìⁿ-bīn, tùi i ê peh-sìⁿ-tiong chián-tû i.
<sup>11</sup> In-ūi bah ê oa̍h-miā chāi tī huih, Góa ēng i siúⁿ-sù lín, thang tī tôaⁿ-téng ūi lín ê oa̍h-miā sio̍k-chōe;  in-ūi huih-lāi ū oa̍h-miā, só͘-í ōe sio̍k-chōe.
<sup>12</sup> Só͘-í Góa tùi Í-sek-lia̍t lâng kóng, Lín lóng m̄-thang chia̍h huih;  kià-kha tī lín tiong-kan ê gōa-lâng iā m̄-thang chia̍h huih.
<sup>13</sup> Kìⁿ-nā Í-sek-lia̍t lâng, á-sī kià-kha tī in tiong-kan ê gōa-lâng, nā phah-la̍h tit-tio̍h ōe-chia̍h-tit ê khîm-siù, tio̍h chhiah i ê huih chhut-lâi, ēng thô͘ khàm i.
<sup>14</sup> Lūn-kàu it-chhè ū jio̍k-sin ê oa̍h-miā, i ê huih chiū-sī i ê oa̍h-miā;  só͘-í Góa tùi Í-sek-lia̍t lâng kóng, Bô-lūn sím-mi̍h jio̍k-sin ê huih lín lóng m̄-thang chia̍h;  in-ūi it-chhè jio̍k-sin ê oa̍h-miā chiū-sī i ê huih;  kìⁿ-nā chia̍h i ê lâng tek-khak siū chián-tû.
<sup>15</sup> Kìⁿ-nā chia̍h ka-kī sí ê mi̍h, á-sī hō͘ iá-siù thiah-li̍h ê, bô-lūn sī pún-tōe lâng, á-sī gōa-lâng, tek-khak bô chheng-khì kàu ê-hng, lóng tio̍h sóe i ê saⁿ, ēng chúi sóe seng-khu, kàu ê-hng chiah chheng-khì.
<sup>16</sup> Chóng-sī i nā bô sóe-saⁿ, sóe seng-khu, chiū tio̍h tam-tng i ê chōe-kòa.

</p></div></div><div class="p_outer"><div class="p_left"> <div class="chap">=== 利未記 · 第 18 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h吩咐以色列人，kā in講：我是耶和華，lín ê上帝。
<sup>3</sup> Lín前所tiàm ê埃及地，hit位ê人所行ê lín m̄-thang thàn in來行；我beh chhōa lín到迦南地，hit位ê人所行ê，lín也m̄-thang thàn in來行，也m̄-thang照in ê規例來行。
<sup>4</sup> Lín tio̍h thàn我ê法度，守我ê律例，照chit-ê來行；我是耶和華lín ê上帝。
<sup>5</sup> 所以lín tio̍h守我ê律例法度；人若行chiah-ê就beh tùi chiah-ê來活；我是耶和華。
<sup>6</sup> Lín lóng m̄-thang親近骨肉ê親，來露現伊ê下體；我是耶和華。
<sup>7</sup> M̄-thang露現你ê老母ê下體，來凌辱你ê老父；伊是你ê老母，m̄-thang露現伊ê下體。
<sup>8</sup> 你老父ê後bó͘ ê下體你m̄-thang露現；伊是你ê老父ê下體。
<sup>9</sup> 你ê姊妹，無論是同父ê á是同母ê，出世tī家內，á是出世tī家外，lóng m̄-thang露現in ê下體。
<sup>10</sup> 你ê後生ê cha-bó͘-kiáⁿ，á是你ê cha-bó͘-kiáⁿ ê cha-bó͘-kiáⁿ，m̄-thang露現in ê下體；因為是你本身ê下體。
<sup>11</sup> 你老父ê後bó͘ ê cha-bó͘-kiáⁿ，對你ê老父生ê，是你ê小妹，m̄-thang露現伊ê下體。
<sup>12</sup> M̄-thang露現你ê姑ê下體；伊是你ê老父骨肉ê親。
<sup>13</sup> M̄-thang露現你ê姨母ê下體；伊是你ê老母骨肉ê親。
<sup>14</sup> 你m̄-thang凌辱你ê叔伯，露現伊ê bó͘ ê下體；伊是你ê姆，你ê嬸。
<sup>15</sup> 你m̄-thang露現你ê新婦ê下體；伊是你ê kiáⁿ ê bó͘；m̄-thang露現伊ê下體。
<sup>16</sup> M̄-thang露現你ê兄弟ê bó͘ ê下體；伊是你ê兄弟ê下體。
<sup>17</sup> 婦人人kap伊ê cha-bó͘-kiáⁿ ê下體m̄-thang lóng露現；m̄-thang將伊ê kiáⁿ ê cha-bó͘-kiáⁿ á是伊ê cha-bó͘-kiáⁿ ê cha-bó͘-kiáⁿ ê下體來露現伊；in是骨肉ê親，這是真pháiⁿ。
<sup>18</sup> Bó͘ iáu tī-teh，你m̄-thang另外koh娶伊ê姊妹，露現伊ê下體，來做伊ê對頭。
<sup>19</sup> 婦人人經期到，無清氣ê時，你m̄-thang近óa伊來露現伊ê下體。
<sup>20</sup> 你m̄-thang kap厝邊ê bó͘行淫來phah lâ-sâm家己。
<sup>21</sup> M̄-thang hō͘你ê kiáⁿ兒tùi火中過去，歸hō͘ Mô͘-lo̍k；也m̄-thang褻瀆你ê上帝ê名；我就是耶和華。
<sup>22</sup> M̄-thang kap ta-po͘人交合，親像kap婦人人一樣；這是真可惡ê tāi。
<sup>23</sup> 不論甚麼獸，m̄-thang kap伊交合，來phah lâ-sâm家己；婦人人也m̄-thang khiā tī獸ê頭前kap伊交合；這是逆性ê tāi。
<sup>24</sup> Tī chiah-ê一切ê事lín lóng m̄-thang phah lâ-sâm家己；因為我tī lín ê面前所趕出ê列邦，tī chiah-ê一切有phah lâ-sâm家己；
<sup>25</sup> 地也phah lâ-sâm，所以我辦伊ê罪；hit-ê地也吐出伊khiā起ê百姓。
<sup>26</sup> 所以lín tio̍h守我ê律例，我ê法度；chiah-ê一切可惡ê事，無論是本地人á是寄腳tī lín中間ê外人lóng m̄-thang行伊；
<sup>27</sup> (因為tī lín以前khiā起hit-ê地ê人行chiah-ê一切可惡ê事，地就phah lâ-sâm) ；
<sup>28</sup> 免得lín phah lâ-sâm hit-ê地ê時，地就將lín吐出，親像吐出tī lín以前ê百姓一般樣。
<sup>29</sup> 因為見若行chiah-ê一切可惡ê事ê一項，行伊ê人beh tùi伊ê百姓中剪除伊。
<sup>30</sup> 所以lín tio̍h守我所交代ê，免得lín thàn hiah-ê可惡ê風俗，就是tī lín以前ê人所常常行ê，致到lín tùi hiah-ê phah lâ-sâm家己；我就是耶和華lín ê上帝。

</p></div><div class="p_right"><div class="chap">=== 利未記 · 第 18 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h hoan-hù Í-sek-lia̍t lâng, kā in kóng, Góa sī Iâ-hô-hoa, lín ê Siōng-tè.
<sup>3</sup> Lín chêng só͘ tiàm ê Ai-ki̍p tōe, hit-ūi ê lâng só͘-kiâⁿ-ê lín m̄-thang thàn in lâi kiâⁿ;  Góa beh chhōa lín kàu Ka-lâm tōe, hit-ūi ê lâng só͘-kiâⁿ-ê, lín iā m̄-thang thàn in lâi kiâⁿ, iā m̄-thang chiàu in ê kui-lē lâi kiâⁿ.
<sup>4</sup> Lín tio̍h thàn Góa ê hoat-tō͘, siú Góa ê lu̍t-lē, chiàu chit-ê lâi kiâⁿ;  Góa sī Iâ-hô-hoa lín ê Siōng-tè.
<sup>5</sup> Só͘-í lín tio̍h siú Góa ê lu̍t-lē hoat-tō͘;  lâng nā kiâⁿ chiah-ê chiū beh tùi chiah-ê lâi oa̍h;  Góa sī Iâ-hô-hoa.
<sup>6</sup> Lín lóng m̄-thang chhin-kūn kut-jio̍k ê chhin, lâi lō͘-hiān i ê ē-thé; Góa sī Iâ-hô-hoa.
<sup>7</sup> M̄-thang lō͘-hiān lí ê lāu-bú ê ē-thé, lâi lêng-jio̍k lí ê lāu-pē;  i sī lí ê lāu-bú, m̄-thang lō͘-hiān i ê ē-thé.
<sup>8</sup> Lí lāu-pē ê āu-bó͘ ê ē-thé lí m̄-thang lō͘-hiān;  i sī lí ê lāu-pē ê ē-thé.
<sup>9</sup> Lí ê chí-bē, bô-lūn sī tâng-pē-ê á-sī tâng-bú-ê, chhut-sì tī ke-lāi, á-sī chhut-sì tī ke-gōa, lóng m̄-thang lō͘-hiān in ê ē-thé.
<sup>10</sup> Lí ê hāu-siⁿ ê cha-bó͘-kiáⁿ, á-sī lí ê cha-bó͘-kiáⁿ ê cha-bó͘-kiáⁿ, m̄-thang lō͘-hiān in ê ē-thé;  in-ūi sī lí pún-sin ê ē-thé.
<sup>11</sup> Lí lāu-pē ê āu-bó͘ ê cha-bó͘-kiáⁿ, tùi lí ê lāu-pē siⁿ-ê, sī lí ê sió-bē, m̄-thang lō͘-hiān i ê ē-thé.
<sup>12</sup> M̄-thang lō͘-hiān lí ê ko͘ ê ē-thé;  i sī lí ê lāu-pē kut-jio̍k ê chhin.
<sup>13</sup> M̄-thang lō͘-hiān lí ê î-bú ê ē-thé;  i sī lí ê lāu-bú kut-jio̍k ê chhin.
<sup>14</sup> Lí m̄-thang lêng-jio̍k lí ê chek-peh, lō͘-hiān i ê bó͘ ê ē-thé;  i sī lí ê ḿ, lí ê chím.
<sup>15</sup> Lí m̄-thang lō͘-hiān lí ê sim-pū ê ē-thé;  i sī lí ê kiáⁿ ê bó͘;  m̄-thang lō͘-hiān i ê ē-thé.
<sup>16</sup> M̄-thang lō͘-hiān lí ê hiaⁿ-tī ê bó͘ ê ē-thé;  i sī lí ê hiaⁿ-tī ê ē-thé.
<sup>17</sup> Hū-jîn-lâng kap i ê cha-bó͘-kiáⁿ ê ē-thé m̄-thang lóng lō͘-hiān;  m̄-thang chiong i ê kiáⁿ ê cha-bó͘-kiáⁿ á-sī i ê cha-bó͘-kiáⁿ ê cha-bó͘-kiáⁿ ê ē-thé lâi lō͘-hiān i;  in sī kut-jio̍k ê chhin, che sī chin pháiⁿ.
<sup>18</sup> Bó͘ iáu tī-teh, lí m̄-thang lēng-gōa koh chhōa i ê chí-bē, lō͘-hiān i ê ē-thé, lâi chòe i ê tùi-thâu.
<sup>19</sup> Hū-jîn-lâng keng-kî kàu, bô chheng-khì ê sî, lí m̄-thang kūn-óa i lâi lō͘-hiān i ê ē-thé.
<sup>20</sup> Lí m̄-thang kap chhù-piⁿ ê bó͘ kiâⁿ-îm lâi phah lah-sap ka-kī.
<sup>21</sup> M̄-thang hō͘ lí ê kiáⁿ-jî tùi hé-tiong kè-khì, kui hō͘ Mô͘-lo̍k;  iā m̄-thang siat-to̍k lí ê Siōng-tè ê miâ;  Góa chiū-sī Iâ-hô-hoa.
<sup>22</sup> M̄-thang kap ta-po͘-lâng kau-ha̍p, chhin-chhiūⁿ kap hū-jîn-lâng chi̍t-iūⁿ;  che sī chin khó-ò͘ⁿ ê tāi.
<sup>23</sup> Put-lūn sím-mi̍h siù, m̄-thang kap i kau-ha̍p, lâi phah lah-sap ka-kī;  hū-jîn-lâng iā m̄-thang khiā tī siù ê thâu-chêng kap i kau-ha̍p;  che sī ge̍k-sèng ê tāi.
<sup>24</sup> Tī chiah ê it-chhè ê sū lín lóng m̄-thang phah lah-sap ka-kī;  in-ūi Góa tī lín ê bīn-chêng só͘ kóaⁿ-chhut ê lia̍t-pang tī chiah-ê it-chhè ū phah lah-sap ka-kī;
<sup>25</sup> tōe iā phah lah-sap, só͘-í Góa pān i ê chōe;  hit ê tōe iā thò͘-chhut i khiā-khí ê peh-sìⁿ.
<sup>26</sup> Só͘-í lín tio̍h siú Góa ê lu̍t-lē, Góa ê hoat-tō͘;  chiah-ê it-chhè khó-ò͘ⁿ ê sū, bô-lūn sī pún-tōe lâng á-sī kià-kha tī lín tiong-kan ê gōa-lâng lóng m̄-thang kiâⁿ i;
<sup>27</sup> (in-ūi tī lín í-chêng khiā-khí hit ê tōe ê lâng kiâⁿ chiah-ê it-chhè khó-ò͘ⁿ ê sū, tōe chiū phah lah-sap);
<sup>28</sup> bián-tit lín phah lah-sap hit ê tōe ê sî, tōe chiū chiong lín thò͘-chhut, chhin-chhiūⁿ thò͘-chhut tī lín í-chêng ê peh-sìⁿ chi̍t-poaⁿ-iūⁿ.
<sup>29</sup> In-ūi kìⁿ-nā kiâⁿ chiah-ê it-chhè khó-ò͘ⁿ ê sū ê chi̍t-hāng, kiâⁿ i ê lâng beh tùi i ê peh-sìⁿ-tiong chián-tû i.
<sup>30</sup> Só͘-í lín tio̍h siú Góa só͘ kau-tài-ê, bián-tit lín thàn hiah ê khó-ò͘ⁿ ê hong-sio̍k, chiū-sī tī lín í-chêng ê lâng só͘ siông-siông kiâⁿ-ê, tì-kàu lín tùi hiah-ê phah lah-sap ka-kī;  Góa chiū-sī Iâ-hô-hoa lín ê Siōng-tè.

</p></div></div><div class="p_outer"><div class="p_left"> <div class="chap">=== 利未記 · 第 19 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h吩咐以色列全會對in講：Lín tio̍h做聖，因為我耶和華lín ê上帝是聖。
<sup>3</sup> Lín ta̍k人lóng tio̍h孝敬伊ê老母，伊ê老父；也tio̍h守我hiah-ê安歇；我是耶和華lín ê上帝。
<sup>4</sup> Lín m̄-thang偏ǹg偶像，也m̄-thang為家己鑄造上帝；我是耶和華lín ê上帝。
<sup>5</sup> Lín獻謝恩祭hō͘耶和華ê時tio̍h獻thang得tio̍h接納ê。
<sup>6</sup> Tī獻ê日á是過日食伊；若有chhun到第三日ê tio̍h用火燒伊。
<sup>7</sup> 第三日若koh食tio̍h，這是thang厭惡ê；bōe得tio̍h接納。
<sup>8</sup> 凡若食伊ê人，的確tio̍h擔當伊ê罪過；因為伊褻瀆耶和華ê聖物；hit人的確tùi伊ê百姓中受剪除。
<sup>9</sup> Lín收割田ê五穀，田ê角頭m̄-thang割到盡，ka-la̍uh-ê也m̄-thang拾。
<sup>10</sup> 葡萄園果子m̄-thang挽了了，也m̄-thang拾葡萄所lak ê果子；tio̍h留hō͘ sòng-hiong人kap出外ê；我是耶和華lín ê上帝。
<sup>11</sup> Lín m̄-thang偷the̍h；m̄-thang欺騙；大家m̄-thang講白賊。
<sup>12</sup> Lín m̄-thang kí我ê名lâm-sám chiù -chōa，來褻瀆你ê上帝ê名；我就是耶和華。
<sup>13</sup> M̄-thang欺負你ê厝邊，也m̄-thang搶the̍h伊ê物；做工人ê工錢m̄-thang留tī你hia kui暝到天光。
<sup>14</sup> M̄-thang罵臭耳人ê，也m̄-thang hē塞礙ê物tī chhiⁿ-mî人ê面前；tio̍h敬畏你ê上帝；我就是耶和華。
<sup>15</sup> Lín審判m̄-thang無公道；m̄-thang偏袒sòng-hiong人，也m̄-thang看重有勢力ê人；tio̍h照公道審判你ê厝邊。
<sup>16</sup> M̄-thang tī你ê百姓ê中間四界行譭謗人；也m̄-thang做干證ài害死你ê厝邊；我就是耶和華。
<sup>17</sup> 你m̄-thang心內怨恨你ê兄弟；的確tio̍h責備你ê厝邊，免得為tio̍h伊擔當罪。
<sup>18</sup> M̄-thang報仇，也m̄-thang埋怨你本國ê百姓；tio̍h疼厝邊親像家己；我就是耶和華。
<sup>19</sup> Lín tio̍h守我ê律例。M̄-thang hō͘ lín ê cheng-siⁿ kap無同類ê交合；m̄-thang用兩樣ê種子chham-chhap掖tī你ê園地；m̄-thang用兩樣ê料 chham-chhap做衫，穿tī你ê身軀。
<sup>20</sup> 女婢做人定tio̍h，iáu未受贖，bē得tio̍h tháu放，人若kap伊行淫，兩人tio̍h受刑罰；總是m̄-thang hō͘伊死，因為女婢iáu未得tio̍h自由。
<sup>21</sup> Hit-ê ta-po͘人tio̍h用補過失ê祭，就是一隻綿羊káng，牽到會幕門口，耶和華ê面前，做補過失祭ê祭。
<sup>22</sup> 祭司tio̍h用補過失祭ê羊káng，tī耶和華ê面前屬伊所犯ê罪；伊所犯ê罪就得tio̍h赦免。
<sup>23</sup> Lín到迦南地ê時，栽種ta̍k樣能食得ê果子樹，lín tio̍h看hit-ê果子做親像bē受割禮ê一樣；三年ê久，lín tio̍h看hiah-ê親像bē受割禮ê，m̄-thang食in。
<sup>24</sup> 到第四年所結ê果子lóng tio̍h做聖，用伊來o-ló耶和華。
<sup>25</sup> 到第五年，lín tio̍h食伊ê果子，thang hō͘伊kā lín結khah chōe果子；我是耶和華lín ê上帝。
<sup>26</sup> Lín m̄-thang食kâⁿ血ê物；m̄-thang用法術，也m̄-thang占卜。
<sup>27</sup> 頭殼ê周圍m̄-thang剃，嘴鬚ê周圍也m̄-thang khun。
<sup>28</sup> Lín m̄-thang為死人割家己ê肉，也m̄-thang刺記號tī身軀；我是耶和華。
<sup>29</sup> M̄-thang凌辱你ê cha-bó͘-kiáⁿ，hō͘伊做娼妓，驚了地上專專ǹg淫亂，地上滿滿大pháiⁿ。
<sup>30</sup> Lín tio̍h守我hiah-ê安歇，敬我ê聖所；我是耶和華。
<sup>31</sup> M̄-thang偏ǹg hiah-ê 鬼上身ê，kap行邪術ê，也m̄-thang去問in，致到hō͘ in phah lâ-sâm；我是耶和華lín ê上帝。
<sup>32</sup> Tī白頭毛ê人ê面前，你tio̍h起來khiā；也tio̍h尊敬老人ê面；koh tio̍h敬畏你ê上帝；我是耶和華。
<sup>33</sup> 若有出外人寄腳tī lín ê地方，kap lín khiā起，就m̄-thang欺負in。
<sup>34</sup> kap lín khiā起ê出外人，lín tio̍h看in親像本地人一樣；也tio̍h疼in親像本身；因為lín也bat tī埃及地做出外人；我是耶和華lín ê上帝。
<sup>35</sup> Lín審判m̄-thang無公道；tī尺，tī秤，tī斗，lóng tio̍h公道。
<sup>36</sup> Tio̍h用公道ê秤(phêng)，公道ê tô-chit，公道ê i-hoat，公道ê him；我是耶和華lín ê上帝，bat chhōa lín出埃及地ê。
<sup>37</sup> Lín tio̍h守我一切ê律例，kap我一切ê法度，來行伊；我是耶和華。

</p></div><div class="p_right"><div class="chap">=== 利未記 · 第 19 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h hoan-hù Í-sek-lia̍t choân-hōe tùi in kóng, Lín tio̍h chòe-sèng, in-ūi Góa Iâ-hô-hoa lín ê Siōng-tè sī sèng.
<sup>3</sup> Lín ta̍k-lâng lóng tio̍h hàu-kèng i ê lāu-bú, i ê lāu-pē;  iā tio̍h siú Góa hiah ê an-hioh;  Góa sī Iâ-hô-hoa lín ê Siōng-tè.
<sup>4</sup> Lín m̄-thang phian-ǹg ngó͘-siōng, iā m̄-thang ūi ka-kī chù-chō siōng-tè;  Góa sī Iâ-hô-hoa lín ê Siōng-tè.
<sup>5</sup> Lín hiàn siā-un-chè hō͘ Iâ-hô-hoa ê sî tio̍h hiàn thang tit-tio̍h chiap-la̍p ê.
<sup>6</sup> Tī hiàn ê ji̍t á-sī kè-ji̍t chia̍h i;  nā ū chhun kàu tē-saⁿ ji̍t-ê tio̍h ēng hé sio i.
<sup>7</sup> Tē-saⁿ ji̍t nā koh chia̍h-tio̍h, che sī thang iàm-ò͘ⁿ-ê;  bōe tit-tio̍h chiap-la̍p.
<sup>8</sup> Hoān-nā chia̍h i ê lâng, tek-khak tio̍h tam-tng i ê chōe-kòa;  in-ūi i siat-to̍k Iâ-hô-hoa ê sèng-mi̍h;  hit-lâng tek-khak tùi i ê peh-sìⁿ-tiong siū chián-tû.
<sup>9</sup> Lín siu-koah chhân ê ngó͘-kok, chhân ê kak-thâu m̄-thang koah kàu chīn, ka-la̍uh-ê iā m̄-thang khioh.
<sup>10</sup> Phû-tô-hn̂g ké-chí m̄-thang bán liáu-liáu, iā m̄-thang khioh phû-tô só͘ lak ê ké-chí;  tio̍h lâu hō͘ sòng-hiong lâng kap chhut-gōa ê;  Góa sī Iâ-hô-hoa lín ê Siōng-tè.
<sup>11</sup> Lín m̄-thang thau-the̍h;  m̄-thang khi-phiàn;  tāi-ke m̄-thang kóng pe̍h-chha̍t.
<sup>12</sup> Lín m̄-thang kí Góa ê miâ lâm-sám chiù-chōa, lâi siat-to̍k lí ê Siōng-tè ê miâ;  Góa chiū-sī Iâ-hô-hoa.
<sup>13</sup> M̄-thang khi-hū lí ê chhù-piⁿ, iā m̄-thang chhiúⁿ-the̍h i ê mi̍h;  chòe-kang lâng ê kang-chîⁿ m̄-thang lâu tī lí hia kui-mî kàu thiⁿ-kng.
<sup>14</sup> M̄-thang mē chhàu-hī-lâng-ê, iā m̄-thang hē that-gāi ê mi̍h tī chhiⁿ-mî lâng ê bīn-chêng;  tio̍h kèng-ùi lí ê Siōng-tè;  Góa chiū-sī Iâ-hô-hoa.
<sup>15</sup> Lín sím-phòaⁿ m̄-thang bô kong-tō;  m̄-thang phian-thán sòng-hiong lâng, iā m̄-thang khòaⁿ-tāng ū sè-le̍k ê lâng;  tio̍h chiàu kong-tō sím-phòaⁿ lí ê chhù-piⁿ.
<sup>16</sup> M̄-thang tī lí ê peh-sìⁿ ê tiong-kan sì-kòe kiâⁿ húi-pòng lâng;  iā m̄-thang chòe kan-chèng ài hāi-sí lí ê chhù-piⁿ;  Góa chiū-sī Iâ-hô-hoa.
<sup>17</sup> Lí m̄-thang sim-lāi oàn-hūn lí ê hiaⁿ-tī; tek-khak tio̍h chek-pī lí ê chhù-piⁿ, bián-tit ūi-tio̍h i tam-tng chōe.
<sup>18</sup> M̄-thang pò-siû, iā m̄-thang bâi-oàn lí pún-kok ê peh-sìⁿ;  tio̍h thiàⁿ chhù-piⁿ chhin-chhiūⁿ ka-kī;  Góa chiū-sī Iâ-hô-hoa.
<sup>19</sup> Lín tio̍h siú Góa ê lu̍t-lē.  M̄-thang hō͘ lín ê cheng-siⁿ kap bô tâng-lūi-ê kau-ha̍p;  m̄-thang ēng nn̄g-iūⁿ ê chéng-chí chham-chhap iā tī lí ê hn̂g-tōe;  m̄-thang ēng nn̄g-iūⁿ ê liāu chham-chhap chòe-saⁿ, chhēng tī lí ê seng-khu.
<sup>20</sup> Lú-pī chòe-lâng tiāⁿ-tio̍h, iáu-bē siū-sio̍k, bē tit-tio̍h tháu-pàng, lâng nā kap i kiâⁿ-îm, nn̄g-lâng tio̍h siū hêng-hoa̍t;  chóng-sī m̄-thang hō͘ i sí, in-ūi lú-pī iáu-bē tit-tio̍h chū-iû.
<sup>21</sup> Hit ê ta-po͘-lâng tio̍h ēng pó͘-kè-sit ê chè, chiū-sī chi̍t chiah mî-iûⁿ-káng, khan kàu hōe-bō͘ mn̂g-kháu, Iâ-hô-hoa ê bīn-chêng, chòe pó͘-kè-sit-chè ê chè.
<sup>22</sup> Chè-si tio̍h ēng pó͘-kè-sit-chè ê iûⁿ-káng, tī Iâ-hô-hoa ê bīn-chêng sio̍k i só͘ hoān ê chōe;  i só͘ hoān ê chōe chiū tit-tio̍h sià-bián.
<sup>23</sup> Lín kàu Ka-lâm tōe ê sî, chai-chèng ta̍k-iūⁿ ōe-chia̍h-tit ê ké-chí-chhiū, lín tio̍h khòaⁿ hit ê ké-chí chòe chhin-chhiūⁿ bē siū kat-lé-ê chi̍t-iūⁿ;  saⁿ-nî ê kú, lín tio̍h khòaⁿ hiah-ê chhin-chhiūⁿ bē siū kat-lé-ê, m̄-thang chia̍h in.
<sup>24</sup> Kàu tē-sì nî só͘ kiat ê ké-chí lóng tio̍h chòe sèng, ēng i lâi o-ló Iâ-hô-hoa.
<sup>25</sup> Kàu tē-gō͘ nî lín tio̍h chia̍h i ê ké-chí, thang hō͘ i kā lín kiat khah chōe ké-chí;  Góa sī Iâ-hô-hoa lín ê Siōng-tè.
<sup>26</sup> Lín m̄-thang chia̍h kâⁿ huih ê mi̍h; m̄-thang ēng hoat-su̍t, iā m̄-thang chiam-pok.
<sup>27</sup> Thâu-khak ê chiu-ûi m̄-thang thì, chhùi-chhiu ê chiu-ûi iā m̄-thang khun.
<sup>28</sup> Lín m̄-thang ūi sí-lâng koah ka-kī ê bah, iā m̄-thang chhiah kì-hō tī seng-khu;  Góa sī Iâ-hô-hoa.
<sup>29</sup> M̄-thang lêng-jio̍k lí ê cha-bó͘-kiáⁿ, hō͘ i chòe chhiong-ki, kiaⁿ-liáu tōe-chiūⁿ choan-choan ǹg îm-loān, tōe-chiūⁿ móa-móa tōa-pháiⁿ.
<sup>30</sup> Lín tio̍h siú Góa hiah ê an-hioh, kèng Góa ê sèng-só͘;  Góa sī Iâ-hô-hoa.
<sup>31</sup> M̄-thang phian-ǹg hiah ê kúi chiūⁿ-sin ê, kap kiâⁿ siâ-su̍t-ê, iā m̄-thang khì mn̄g in, tì-kàu hō͘ in phah lah-sap;  Góa sī Iâ-hô-hoa lín ê Siōng-tè.
<sup>32</sup> Tī pe̍h-thâu-mn̂g ê lâng ê bīn-chêng, lí tio̍h khí-lâi khiā;  iā tio̍h chun-kèng lāu-lâng ê bīn;  koh tio̍h kèng-ùi lí ê Siōng-tè;  Góa sī Iâ-hô-hoa.
<sup>33</sup> Nā ū chhut-gōa lâng kià-kha tī lín ê tōe-hng, kap lín khiā-khí, chiū m̄-thang khi-hū in.
<sup>34</sup> Kap lín khiā-khí ê chhut-gōa lâng, lín tio̍h khòaⁿ in chhin-chhiūⁿ pún-tōe lâng chi̍t-iūⁿ;  iā tio̍h thiàⁿ in chhin-chhiūⁿ pún-sin;  in-ūi lín iā bat tī Ai-ki̍p tōe chòe chhut-gōa lâng;  Góa sī Iâ-hô-hoa lín ê Siōng-tè.
<sup>35</sup> Lín sím-phòaⁿ m̄-thang bô kong-tō;  tī chhioh, tī chhìn, tī táu, lóng tio̍h kong-tō.
<sup>36</sup> Tio̍h ēng kong-tō ê phêng, kong-tō ê tô-chí, kong-tō ê i-hoat, kong-tō ê him;  Góa sī Iâ-hô-hoa lín ê Siōng-tè, bat chhōa lín chhut Ai-ki̍p tōe ê.
<sup>37</sup> Lín tio̍h siú Góa it-chhè ê lu̍t-lē, kap Góa it-chhè ê hoat-tō͘, lâi kiâⁿ i;  Góa sī Iâ-hô-hoa.

</p></div></div><div class="p_outer"><div class="p_left"> <div class="chap">=== 利未記 · 第 20 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h koh對以色列人講：見若以色列人，á是tī以色列中寄腳ê外人，用家己ê kiáⁿ兒獻hō͘ Mô͘-lo̍k ê，的確tio̍h hō͘伊死；hit地方ê人tio̍h用石頭tìm死伊。
<sup>3</sup> 我也beh對hit人變面，tùi伊ê百姓中剪除伊；因為伊用kiáⁿ兒獻hō͘ Mô͘-lo̍k，bak lâ-sâm我ê聖所，褻瀆我ê聖名。
<sup>4</sup> hit人用kiáⁿ兒獻hō͘ Mô͘-lo̍k，hit所在ê人若tìⁿ做無看見，也無hō͘伊死，
<sup>5</sup> 我beh對hit人kap伊ê家變面，將伊kap一切tè伊行邪淫ê，就是kap Mô͘-lo̍k行邪淫ê，lóng tùi伊ê百姓中剪除伊。
<sup>6</sup> 人偏ǹg hō͘鬼上身ê，kap行邪術ê，tè in行邪淫，我beh對hit人變面，tùi伊ê百姓中剪除伊。
<sup>7</sup> 所以lín tio̍h家己聖，來成聖；因為我是耶和華，lín ê上帝。
<sup>8</sup> Lín tio̍h守我ê律例，來行伊；我是hō͘ lín成聖ê耶和華。
<sup>9</sup> 見若咒詛老父á是老母ê的確tio̍h hō͘伊死；伊咒詛老父á是老母；伊ê罪tio̍h歸tī伊ê身上。
<sup>10</sup> Kap別人ê bó͘行淫，就是kap伊厝邊ê bó͘行淫ê，姦夫淫婦的確tio̍h hō͘ in死。
<sup>11</sup> 人kap後母私通ê就是凌辱伊ê老父；in兩人的確tio̍h hō͘ in死；in ê罪歸tī in。
<sup>12</sup> 人kap新婦私通ê，的確tio̍h hō͘ in兩人lóng死；in行逆倫ê事；in ê罪歸tī in。
<sup>13</sup> 人若kap ta-po͘人交合，親像kap婦人人一樣，in兩人行可惡ê事，的確tio̍h hō͘ in死；in ê罪歸tī in。
<sup>14</sup> 人若娶bó͘續娶 bó͘ ê老母，就是極pháiⁿ；chit三人tio̍h用火燒in，免得lín中間有chit號pháiⁿ。
<sup>15</sup> 人kap獸交合，伊的確tio̍h死；hit隻獸也tio̍h thâi死。
<sup>16</sup> 婦人人親近獸kap伊交合，你tio̍h thâi死hit-ê婦人人kap獸，的確tio̍h hō͘ in死；in ê罪歸tī in。
<sup>17</sup> 人若牽伊ê姊妹，無論同父á是同母ê，伊看伊ê下體，伊看伊ê下體，這是見笑ê事；in tio̍h tī伊ê百姓ê目睭前受剪除；伊有露現伊ê姊妹ê下體；tio̍h擔當伊ê罪。
<sup>18</sup> 婦人人經期到，人kap伊同房，露現伊ê下體；伊有露現婦人人ê血源，婦人人也有露現伊ê血源；in兩個tio̍h tùi in ê百姓中受剪除。
<sup>19</sup> 老母ê姊妹á是老父ê姊妹，m̄-thang露現in ê下體，就是凌辱骨肉ê親；in tio̍h擔當in ê罪。
<sup>20</sup> 人若私通伊ê嬸姆，就是凌辱伊ê叔伯；in beh擔當in ê罪；一世人無kiáⁿ。
<sup>21</sup> 人娶兄弟ê bó͘，這是lâ-sâm ê事；伊有凌辱伊ê兄弟；in的確無kiáⁿ。
<sup>22</sup> 所以lín tio̍h守我一切ê律例kap我一切ê法度，來行伊；免得我所chhōa lín去tiàm ê地將lín吐出。
<sup>23</sup> 我tī lín ê面前所趕出ê百姓，lín m̄-thang thàn in ê風俗；因為in行chiah-ê一切ê事，所以我厭惡in。
<sup>24</sup> 總是我bat對lín講：Lín beh承接in ê地，我beh用hit-ê賞賜lín做業，就是流奶kap蜜ê地；我是耶和華，lín ê上帝，tùi萬百姓ê中間分別lín。
<sup>25</sup> 所以lín tio̍h分別清氣kap無清氣ê獸，無清氣kap清氣ê鳥隻；或是獸，或是琴，或是爬tī地裡lóng總ê活物，我所kā lín分別做無清氣ê，lín m̄-thang為tio̍h in致到家己做thang厭惡ê。
<sup>26</sup> Lín tio̍h歸tī我，來做聖；因為我耶和華是聖，tùi萬百姓ê中間分別lín，來歸tī我。
<sup>27</sup> 無論男女有鬼上身，á是行邪術ê，的確tio̍h hō͘伊死；人tio̍h用石頭kā in tìm死；in ê罪歸tī in。

</p></div><div class="p_right"><div class="chap">=== 利未記 · 第 20 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h koh tùi Í-sek-lia̍t lâng kóng, Kìⁿ-nā Í-sek-lia̍t lâng, á-sī tī Í-sek-lia̍t tiong kià-kha ê gōa-lâng, ēng ka-kī ê kiáⁿ-jî hiàn-hō͘ Mô͘-lo̍k ê, tek-khak tio̍h hō͘ i sí;  hit tōe-hng ê lâng tio̍h ēng chio̍h-thâu tìm-sí i.
<sup>3</sup> Góa iā beh tùi hit-lâng pìⁿ-bīn, tùi i ê peh-sìⁿ-tiong chián-tû i;  in-ūi i ēng kiáⁿ-jî hiàn-hō͘ Mô͘-lo̍k, bak lah-sap Góa ê sèng-só͘, siat-to̍k Góa ê sèng-miâ.
<sup>4</sup> Hit-lâng ēng kiáⁿ-jî hiàn-hō͘ Mô͘-lo̍k, hit só͘-chāi ê lâng nā tìⁿ-chòe bô khòaⁿ-kìⁿ, iā bô hō͘ i sí,
<sup>5</sup> Góa beh tùi hit-lâng kap i ê ke pìⁿ-bīn, chiong i kap it-chhè tè i kiâⁿ siâ-îm ê, chiū-sī kap Mô͘-lo̍k kiâⁿ siâ-îm ê, lóng tùi i ê peh-sìⁿ-tiong chián-tû i.
<sup>6</sup> Lâng phian-ǹg hō͘ kúi chiūⁿ-sin-ê, kap kiâⁿ siâ-su̍t ê, tè in kiâⁿ siâ-îm, Góa beh tùi hit-lâng pìⁿ-bīn, tùi i ê peh-sìⁿ-tiong chián-tû i.
<sup>7</sup> Só͘-í lín tio̍h ka-kī sèng, lâi chiâⁿ-sèng;  in-ūi Góa sī Iâ-hô-hoa, lín ê Siōng-tè.
<sup>8</sup> Lín tio̍h siú Góa ê lu̍t-lē, lâi kiâⁿ i;  Góa sī hō͘ lín chiâⁿ-sèng ê Iâ-hô-hoa.
<sup>9</sup> Kìⁿ-nā chiù-chó͘ lāu-pē á-sī lāu-bú-ê tek-khak tio̍h hō͘ i sí;  i chiù-chó͘ lāu-pē á-sī lāu-bú;  i ê chōe tio̍h kui tī i ê sin-chiūⁿ.
<sup>10</sup> Kap pa̍t-lâng ê bó͘ kiâⁿ-îm, chiū-sī kap i chhù-piⁿ ê bó͘ kiâⁿ-îm-ê, kan-hu îm-hū tek-khak tio̍h hō͘ in sí.
<sup>11</sup> Lâng kap āu-bú su-thong-ê chiū-sī lêng-jio̍k i ê lāu-pē;  in nn̄g-lâng tek-khak tio̍h hō͘ in sí;  in ê chōe kui tī in.
<sup>12</sup> Lâng kap sim-pū su-thong-ê, tek-khak tio̍h hō͘ in nn̄g-lâng lóng sí;  in kiâⁿ ge̍k-lûn ê sū;  in ê chōe kui tī in.
<sup>13</sup> Lâng nā kap ta-po͘-lâng kau-ha̍p, chhin-chhiūⁿ kap hū-jîn-lâng chi̍t-iūⁿ, in nn̄g-lâng kiâⁿ khó-ò͘ⁿ ê sū, tek-khak tio̍h hō͘ in sí;  in ê chōe kui tī in.
<sup>14</sup> Lâng nā chhōa-bó͘ sòa chhōa bó͘ ê lāu-bú, chiū-sī ke̍k-pháiⁿ;  chí saⁿ-lâng tio̍h ēng hé sio in, bián-tit lín tiong-kan ū chit-hō pháiⁿ.
<sup>15</sup> Lâng kap siù kau-ha̍p, i tek-khak tio̍h sí;  hit chiah siù iā tio̍h thâi-sí.
<sup>16</sup> Hū-jîn-lâng chhin-kūn siù kap i kau-ha̍p, lí tio̍h thâi-sí hit ê hū-jîn-lâng kap siù, tek-khak tio̍h hō͘ in sí;  in ê chōe kui tī in.
<sup>17</sup> Lâng nā khan i ê chí-bē, bô-lūn tâng-pē á-sī tâng-bú ê, i khòaⁿ i ê ē-thé, i khòaⁿ i ê ē-thé, che sī kiàn-siàu ê sū;  in tio̍h tī i ê peh-sìⁿ ê ba̍k-chiu-chêng siū chián-tû;  i ū lō͘-hiān i ê chí-bē ê ē-thé;  tio̍h tam-tng i ê chōe.
<sup>18</sup> Hū-jîn-lâng keng-kî kàu, lâng kap i tâng-pâng, lō͘-hiān i ê ē-thé;  i ū lō͘-hiān hū-jîn-lâng ê huih-goân, hū-jîn-lâng iā ū lō͘-hiān i ê huih-goân;  in nn̄g-ê tio̍h tùi in ê peh-sìⁿ-tiong siū chián-tû.
<sup>19</sup> Lāu-bú ê chí-bē á-sī lāu-pē ê chí-bē, m̄-thang lō͘-hiān in ê ē-thé, chiū-sī lêng-jio̍k kut-jio̍k ê chhin;  in tio̍h tam-tng in ê chōe.
<sup>20</sup> Lâng nā su-thong i ê chím ḿ, chiū-sī lêng-jio̍k i ê chek peh;  in beh tam-tng in ê chōe;  chi̍t-sì-lâng bô kiáⁿ.
<sup>21</sup> Lâng chhōa hiaⁿ-tī ê bó͘, che sī lah-sap ê sū;  i ū lêng-jio̍k i ê hiaⁿ-tī; in tek-khak bô kiáⁿ.
<sup>22</sup> Só͘-í lín tio̍h siú Góa it-chhè ê lu̍t-lē kap Góa it-chhè ê hoat-tō͘, lâi kiâⁿ i;  bián-tit Góa só͘ chhōa lín khì tiàm ê tōe chiong lín thò͘-chhut.
<sup>23</sup> Góa tī lín ê bīn-chêng só͘ kóaⁿ-chhut ê peh-sìⁿ, lín m̄-thang thàn in ê hong-sio̍k;  in-ūi in kiâⁿ chiah ê it-chhè ê sū, só͘-í Góa iàm-ò͘ⁿ in.
<sup>24</sup> Chóng-sī Góa bat tùi lín kóng, Lín beh sêng-chiap in ê tōe, Góa beh ēng hit-ê siúⁿ-sù lín chòe-gia̍p, chiū-sī lâu lin kap bi̍t ê tōe;  Góa sī Iâ-hô-hoa, lín ê Siōng-tè, tùi bān peh-sìⁿ ê tiong-kan hun-piat lín.
<sup>25</sup> Só͘-í lín tio̍h hun-piat chheng-khì kap bô chheng-khì ê siù, bô chheng-khì kap chheng-khì ê chiáu-chiah;  he̍k-sī siù, he̍k-sī khîm, he̍k-sī pê tī tōe-ni̍h lóng-chóng ê oa̍h-mi̍h,  Góa só͘ kā lín hun-piat chòe bô chheng-khì ê, lín m̄-thang ūi-tio̍h in tì-kàu ka-kī chòe thang iàm-ò͘ⁿ ê.
<sup>26</sup> Lín tio̍h kui tī Góa, lâi chòe-sèng;  in-ūi Góa Iâ-hô-hoa sī sèng, tùi bān peh-sìⁿ ê tiong-kan hun-piat lín, lâi kui tī Góa.
<sup>27</sup> Bô-lūn lâm-lú ū kúi chiūⁿ-sin, á-sī kiâⁿ siâ-su̍t ê, tek-khak tio̍h hō͘ i sí;  lâng tio̍h ēng chio̍h-thâu kā in tìm-sí;  in ê chōe kui tī in.

</p></div></div><div class="p_outer"><div class="p_left"> <div class="chap">=== 利未記 · 第 21 章 ===</div><p>
<sup>1</sup> 耶和華對摩西講：你tio̍h吩咐亞倫ê kiáⁿ孫做祭司ê講：族中有人死，m̄-thang為tio̍h伊來phah lâ-sâm家己。
<sup>2</sup> 獨獨為tio̍h伊骨肉ê親，就是為tio̍h伊ê老母，為tio̍h伊ê老父，為tio̍h伊ê kiáⁿ，為tio̍h伊ê cha-bó͘-kiáⁿ，為tio̍h伊ê兄弟，
<sup>3</sup> 以及kap伊至親做在室女ê姊妹，為tio̍h伊thang phah lâ-sâm家己。
<sup>4</sup> 伊已經tī百姓中做頭，就m̄-thang從俗來phah lâ-sâm家己。
<sup>5</sup> 頭殼m̄-thang剃光光；嘴鬚ê周圍m̄-thang khun；也m̄-thang家己割肉。
<sup>6</sup> Tio̍h 歸in ê上帝來成聖，m̄-thang褻瀆in ê上帝ê名；因為耶和華ê火祭是in ê上帝ê食物，是in所獻ê，所以in tio̍h成做聖。
<sup>7</sup> in m̄-thang娶妓女做bó͘，á是受phah lâ-sâm ê婦人人做bó͘；也m̄-thang娶hō͘丈夫離出ê婦人人做bó͘；因為in是歸in ê上帝做聖。
<sup>8</sup> 所以你tio̍h分別伊做聖；因為伊獻你ê上帝ê食物，你tio̍h看i做聖；因為我，hō͘ lín成聖ê耶和華，就是聖ê。
<sup>9</sup> 祭司ê cha-bó͘-kiáⁿ若行淫，凌辱家己，就是凌辱伊ê老父，tio̍h用火燒伊。
<sup>10</sup> Tī兄弟中做祭司頭，用抹ê油thîn tī伊ê頭殼，koh設立擔當聖職，穿聖衫ê，m̄-thang phah散頭毛，也m̄-thang拆裂衫。
<sup>11</sup> M̄-thang óa近死屍；也m̄-thang為tio̍h伊ê老父，á是伊ê老母，phah lâ-sâm家己。
<sup>12</sup> M̄-thang出聖所，也m̄-thang褻瀆伊ê上帝ê聖所，因為伊ê上帝抹油ê冕旒tī伊ê頭殼；我是耶和華。
<sup>13</sup> 伊tio̍h娶在室女做bó͘。
<sup>14</sup> 寡婦，á是受離ê婦人人，á是受phah lâ-sâm-ê，á是娼妓chiah-ê，lóng m̄-thang娶；獨獨thang娶本族ê在室女做bó͘。
<sup>15</sup> tī伊ê百姓中m̄-thang凌辱伊ê後裔；因為我是hō͘伊成聖ê耶和華。
<sup>16</sup> 耶和華吩咐摩西講：
<sup>17</sup> 你tio̍h kā亞倫講：你ta̍k世代ê後裔見有破相ê，lóng m̄-thang近前來獻伊ê上帝ê食物。
<sup>18</sup> 因為見有破相ê人，無論是chhiⁿ-mî-ê，跛腳ê，凹鼻ê，肢體有加ê，
<sup>19</sup> 折腳折手ê，ún-ku-ê，矮小ê，
<sup>20</sup> 目睭有毛病ê，生癬ê，生瘡ê，á是損壞外身ê，lóng m̄-thang近前來。
<sup>21</sup> 祭司亞倫ê後裔，凡有破相ê，lóng m̄-thang近前來獻耶和華ê火祭；伊有破相，m̄-thang近前來獻伊ê上帝ê食物。
<sup>22</sup> 上帝ê食物，無論是至聖ê，是聖ê，伊lóng thang食。
<sup>23</sup> 總是m̄-thang來到帳籬，也m̄-thang近壇前，因為伊有破相，免得褻瀆我hiah-ê聖所；因為我是hō͘ in成聖ê耶和華。
<sup>24</sup> Tùi án-ni，摩西吩咐亞倫kap伊hiah-ê kiáⁿ kap以色列眾人講。

</p></div><div class="p_right"><div class="chap">=== 利未記 · 第 21 章 ===</div><p>
<sup>1</sup> Iâ-hô-hoa tùi Mô͘-se kóng, Lí tio̍h hoan-hù A-lûn ê kiáⁿ-sun chòe chè-si-ê kóng, Cho̍k-tiong ū lâng sí, m̄-thang ūi-tio̍h i lâi phah lah-sap ka-kī.
<sup>2</sup> To̍k-to̍k ūi-tio̍h i kut-jio̍k ê chhin, chiū-sī ūi-tio̍h i ê lāu-bú, ūi-tio̍h i ê lāu-pē, ūi-tio̍h i ê kiáⁿ, ūi-tio̍h i ê cha-bó͘-kiáⁿ, ūi-tio̍h i ê hiaⁿ-tī,
<sup>3</sup> í-ki̍p kap i chì-chhin chòe chāi-sek-lú ê chí-bē, ūi-tio̍h i thang phah lah-sap ka-kī.
<sup>4</sup> I í-keng tī peh-sìⁿ-tiong chòe-thâu, chiū m̄-thang chiông-sio̍k lâi phah lah-sap ka-kī.
<sup>5</sup> Thâu-khak m̄-thang thì-kng-kng;  chhùi-chhiu ê chiu-ûi m̄-thang khun; iā m̄-thang ka-kī koah-bah.
<sup>6</sup> Tio̍h kui in ê Siōng-tè lâi chiâⁿ-sèng, m̄-thang siat-to̍k in ê Siōng-tè ê miâ;  in-ūi Iâ-hô-hoa ê hé-chè sī in ê Siōng-tè ê chia̍h-mi̍h, sī in só͘ hiàn-ê, só͘-í in tio̍h chiâⁿ chòe sèng.
<sup>7</sup> In m̄-thang chhōa kī-lú chòe-bó͘, á-sī siū phah lah-sap ê hū-jîn-lâng chòe-bó͘;  iā m̄-thang chhōa hō͘ tiōng-hu lî-chhut ê hū-jîn-lâng chòe-bó͘;  in-ūi in sī kui in ê Siōng-tè chòe-sèng.
<sup>8</sup> Só͘-í lí tio̍h hun-piat i chòe-sèng;  in-ūi i hiàn lí ê Siōng-tè ê chia̍h-mi̍h, lí tio̍h khòaⁿ i chòe-sèng;  in-ūi Góa, hō͘ lín chiâⁿ-sèng ê Iâ-hô-hoa, chiū-sī sèng-ê.
<sup>9</sup> Chè-si ê cha-bó͘-kiáⁿ nā kiâⁿ-îm, lêng-jio̍k ka-kī, chiū-sī lêng-jio̍k i ê lāu-pē, tio̍h ēng hé sio i.
<sup>10</sup> Tī hiaⁿ-tī-tiong chòe chè-si-thâu, ēng boah ê iû thîn tī i ê thâu-khak, koh siat-li̍p tam-tng sèng-chit, chhēng sèng saⁿ ê, m̄-thang phah-sòaⁿ thâu-mn̂g, iā m̄-thang thiah-li̍h saⁿ.
<sup>11</sup> M̄-thang óa-kūn sí-si;  iā m̄-thang ūi-tio̍h i ê lāu-pē, á-sī i ê lāu-bú, phah lah-sap ka-kī.
<sup>12</sup> M̄-thang chhut sèng-só͘, iā m̄-thang siat-to̍k i ê Siōng-tè ê sèng-só͘, in-ūi i ê Siōng-tè boah-iû ê bián-liû tī i ê thâu-khak;  Góa sī Iâ-hô-hoa.
<sup>13</sup> I tio̍h chhōa chāi-sek-lú chòe-bó͘.
<sup>14</sup> Kóaⁿ-hū, á-sī siū-lî ê hū-jîn-lâng, á-sī siū phah lah-sap-ê, á-sī chhiong-ki chiah-ê, lóng m̄-thang chhōa;  to̍k-to̍k thang chhōa pún-cho̍k ê chāi-sek-lú chòe-bó͘.
<sup>15</sup> Tī i ê peh-sìⁿ-tiong m̄-thang lêng-jio̍k i ê hō͘-è;  in-ūi Góa sī hō͘ i chiâⁿ-sèng ê Iâ-hô-hoa.
<sup>16</sup> Iâ-hô-hoa hoan-hù Mô͘-se kóng,
<sup>17</sup> Lí tio̍h kā A-lûn kóng, Lí ta̍k sè-tāi ê hō͘-è kìⁿ ū phòa-siùⁿ ê, lóng m̄-thang kūn-chêng lâi hiàn i ê Siōng-tè ê chia̍h-mi̍h.
<sup>18</sup> In-ūi kìⁿ-ū phòa-siùⁿ ê lâng, bô-lūn sī chhiⁿ-mî-ê, pái-kha-ê, nah-phīⁿ-ê, chi-thé ū ke-ê,
<sup>19</sup> chi̍h-kha chi̍h-chhiú ê, ún-ku-ê, óe-sòe-ê,
<sup>20</sup> ba̍k-chiu ū mâu-pēng-ê, siⁿ-sián-ê, siⁿ-chhng-ê, á-sī sún-hoāi gōa-sin ê, lóng m̄-thang kūn-chêng-lâi.
<sup>21</sup> Chè-si A-lûn ê hō͘-è, hoān ū phòa-siùⁿ-ê, lóng m̄-thang kūn-chêng lâi hiàn Iâ-hô-hoa ê hé-chè;  i ū phòa-siùⁿ, m̄-thang kūn-chêng lâi hiàn i ê Siōng-tè ê chia̍h-mi̍h.
<sup>22</sup> Siōng-tè ê chia̍h-mi̍h, bô-lūn sī chì-sèng-ê, sī sèng-ê, i lóng thang chia̍h.
<sup>23</sup> Chóng-sī m̄-thang lâi kàu tiùⁿ-lî, iā m̄-thang kūn tôaⁿ-chêng, in-ūi i ū phòa-siùⁿ, bián-tit siat-to̍k Góa hiah ê sèng-só͘;  in-ūi Góa sī hō͘ in chiâⁿ-sèng ê Iâ-hô-hoa.
<sup>24</sup> Tùi án-ni Mô͘-se hoan-hù A-lûn kap i hiah ê kiáⁿ kap Í-sek-lia̍t chèng-lâng kóng.

</p></div></div><div class="p_outer"><div class="p_left"> <div class="chap">=== 利未記 · 第 22 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h kā亞倫kap伊hiah-ê kiáⁿ講：Tio̍h離開以色列人所分別做聖歸hō͘我ê聖物，免得褻瀆我ê聖名；我是耶和華。
<sup>3</sup> Tio̍h kā in講：Lín代代ê後裔，見若身軀有污穢，來親近以色列人所分別做聖，歸hō͘耶和華做聖物ê，hit人tio̍h tī我ê面前剪除；我是耶和華。
<sup>4</sup> 亞倫ê後裔，見若有thái-ko-ê，á是下siau-ê，m̄-thang食聖物，tio̍h thèng候伊清氣；無論甚麼人摸tio̍h hit-ê tùi死屍bak-tio̍h lâ-sâm ê物，á是墜精ê人；
<sup>5</sup> á是摸tio̍h甚麼無清氣會爬ê物，á是摸tio̍h hiah-ê hō͘伊無清氣ê人，不管hit人有甚麼無清氣；
<sup>6</sup> 摸tio̍h hiah-ê ê人，的確無清氣到ê-hng；若無用水洗身軀，就m̄-thang食聖ê物。
<sup>7</sup> 日落ê時，伊就清氣；然後thang食聖物；因為這是伊ê食物。
<sup>8</sup> 家己死ê，á是hō͘野獸拆裂ê，伊m̄-thang食，因為chit-ê phah lâ-sâm家己；我是耶和華。
<sup>9</sup> 所以in tio̍h守我所交代ê，免得in褻瀆伊，tùi án-ni擔當罪來死；我是hō͘ in成聖ê耶和華。
<sup>10</sup> 一切ê外人m̄-thang食聖物；歇tī祭司ê家ê，á是做工人，lóng m̄-thang食聖物。
<sup>11</sup> 設使祭司買人，是伊用銀買ê，hit人thang食伊；出世tī伊ê家ê也thang食伊ê米糧。
<sup>12</sup> 祭司ê cha-bó͘-kiáⁿ若嫁出外人，就m̄-thang食所舉起來ê聖物。
<sup>13</sup> 總是祭司ê cha-bó͘-kiáⁿ若是寡婦，á是受離出ê，無kiáⁿ兒，koh tò來老父ê家，kap伊少年ê時一樣，就thang食伊ê老父ê食物；獨獨外人m̄-thang食。
<sup>14</sup> 若有人無tiuⁿ-tî食聖物，tio̍h照hiah-ê聖物加五份一，交hō͘祭司。
<sup>15</sup> M̄-thang褻瀆以色列人所獻hō͘耶和華ê聖物；
<sup>16</sup> 免得in tī食聖物ê時，擔當過失ê罪過；因為我是hō͘ in成聖ê耶和華。
<sup>17</sup> 耶和華吩咐摩西講：
<sup>18</sup> 你tio̍h吩咐亞倫kap伊hiah-ê kiáⁿ，kap以色列ê眾人，對in講：以色列家ê人，á是tī以色列中寄腳ê見若獻禮物，無論是所下ê願，á是甘心獻ê，就是獻hō͘耶和華做燒祭ê；
<sup>19</sup> 就tio̍h獻牛，á是綿羊，á是山羊，lóng tio̍h用公ê，無瑕疵ê，chiah會得tio̍h歡喜接納。
<sup>20</sup> 見若有瑕疵ê，lín m̄-thang獻；因為這無beh kā lín接納。
<sup>21</sup> 見若tùi牛群，á是羊群中，將謝恩祭獻hō͘耶和華，為tio̍h beh謝特別下ê願，á是做甘心獻ê，所獻tio̍h-ê tio̍h純全，無瑕疵，chiah會得tio̍h接納。
<sup>22</sup> Chhiⁿ-mî-ê，tio̍h傷ê，破相ê，生瘤ê，生瘡ê，生癬ê，chiah-ê lóng m̄-thang獻hō͘耶和華；也m̄-thang tī壇頂獻hō͘耶和華做火祭。
<sup>23</sup> 無論是牛káng á是羊á，若是肢體有加á是有減ê，hit號thang做甘心祭來獻；總是用伊來謝願就bōe得tio̍h接納。
<sup>24</sup> 外身損傷ê，á是teh碎ê，á是破裂ê，á是閹ê，m̄-thang獻hō͘耶和華；tī lín ê土地也m̄-thang án-ni行。
<sup>25</sup> Chit號ê物lín也m̄-thang tùi外國人ê手接受獻做lín上帝ê食物；因為chit號物lóng有毀壞，有瑕疵ê，bōe-thang kā lín接納
<sup>26</sup> 耶和華吩咐摩西講：
<sup>27</sup> 牛，á是綿羊，á是山羊已經生，七日tè伊ê母，tùi第八日以後，thang做耶和華火祭ê禮物，得tio̍h接納。
<sup>28</sup> 無論牛母á是羊母，你m̄-thang siâng日thâi母kap kiáⁿ。
<sup>29</sup> Lín獻謝恩祭hō͘耶和華，tio̍h獻thang得tio̍h接納ê。
<sup>30</sup> Tio̍h就hit日食伊，m̄-thang留一點á到隔早起；我是耶和華。
<sup>31</sup> 所以lín tio̍h守我chiah-ê誡命來行伊；我是耶和華。
<sup>32</sup> Lín m̄-thang褻瀆我ê聖名；因為我tī以色列人ê中間，beh受尊來做聖；我是hō͘ lín成聖ê耶和華，
<sup>33</sup> chhōa lín出埃及地，做lín ê上帝ê；我是耶和華。

</p></div><div class="p_right"><div class="chap">=== 利未記 · 第 22 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h kā A-lûn kap i hiah ê kiáⁿ kóng,  Tio̍h lī-khui Í-sek-lia̍t lâng só͘ hun-piat chòe-sèng kui hō͘ Góa ê sèng-mi̍h, bián-tit siat-to̍k Góa ê sèng-miâ;  Góa sī Iâ-hô-hoa.
<sup>3</sup> Tio̍h kā in kóng, Lín tāi-tāi ê hō͘-è, kìⁿ-nā seng-khu ū ù-òe, lâi chhin-kūn Í-sek-lia̍t lâng só͘ hun-piat chòe-sèng, kui hō͘ Iâ-hô-hoa chòe sèng-mi̍h ê, hit-lâng tio̍h tī Góa ê bīn-chêng chián-tû;  Góa sī Iâ-hô-hoa.
<sup>4</sup> A-lûn ê hō͘-è, kìⁿ-nā ū thái-ko-ê, á-sī hā-siau-ê, m̄-thang chia̍h sèng-mi̍h, tio̍h thèng-hāu i chheng-khì;  bô-lūn sím-mi̍h lâng bong-tio̍h hit ê tùi sí-si bak-tio̍h lah-sap ê mi̍h, á-sī tūi-cheng ê lâng;
<sup>5</sup> á-sī bong-tio̍h sím-mi̍h bô chheng-khì ōe pê ê mi̍h, á-sī bong-tio̍h hiah ê hō͘ i bô chheng-khì ê lâng, put-koán hit-lâng ū sím-mi̍h bô chheng-khì;
<sup>6</sup> bong-tio̍h hiah-ê ê lâng, tek-khak bô chheng-khì kàu ê-hng;  nā bô ēng chúi sóe seng-khu, chiū m̄-thang chia̍h sèng ê mi̍h.
<sup>7</sup> Ji̍t-lo̍h ê sî, i chiū chheng-khì;  jiân-āu thang chia̍h sèng-mi̍h;  in-ūi che sī i ê chia̍h-mi̍h.
<sup>8</sup> Ka-kī sí-ê, á-sī hō͘ iá-siù thiah-li̍h-ê, i m̄-thang chia̍h, in-ūi chit-ê phah lah-sap ka-kī;  Góa sī Iâ-hô-hoa.
<sup>9</sup> Só͘-í in tio̍h siú Góa só͘ kau-tài ê, bián-tit in siat-to̍k i, tùi án-ni tam-tng chōe lâi sí;  Góa sī hō͘ in chiâⁿ-sèng ê Iâ-hô-hoa.
<sup>10</sup> It-chhè ê gōa-lâng m̄-thang chia̍h sèng-mi̍h;  hioh tī chè-si ê ke-ê, á-sī chòe-kang lâng, lóng m̄-thang chia̍h sèng-mi̍h.
<sup>11</sup> Siat-sú chè-si bóe lâng, sī i ēng gûn bóe ê, hit-lâng thang chia̍h i;  chhut-sì tī i ê ke-ê iā thang chia̍h i ê bí-niû.
<sup>12</sup> Chè-si ê cha-bó͘-kiáⁿ nā kè-chhut gōa-lâng, chiū m̄-thang chia̍h só͘ kú-khí-lâi ê sèng-mi̍h.
<sup>13</sup> Chóng-sī chè-si ê cha-bó͘-kiáⁿ nā sī kóaⁿ-hū, á-sī siū lî-chhut-ê, bô kiáⁿ-jî, koh tò-lâi lāu-pē ê ke, kap i siàu-liân ê sî chi̍t-iūⁿ, chiū thang chia̍h i ê lāu-pē ê chia̍h-mi̍h;  to̍k-to̍k gōa-lâng m̄-thang chia̍h.
<sup>14</sup> Nā ū lâng bô tiuⁿ-tî chia̍h sèng-mi̍h, tio̍h chiàu hiah ê sèng-mi̍h ke gō͘-hūn-chi̍t, kau-hō͘ chè-si.
<sup>15</sup> M̄-thang siat-to̍k Í-sek-lia̍t lâng só͘ hiàn hō͘ Iâ-hô-hoa ê sèng-mi̍h;
<sup>16</sup> bián-tit in tī chia̍h sèng-mi̍h ê sî, tam-tng kè-sit ê chōe-kòa;  in-ūi Góa sī hō͘ in chiâⁿ-sèng ê Iâ-hô-hoa.
<sup>17</sup> Iâ-hô-hoa hoan-hù Mô͘-se kóng,
<sup>18</sup> Lí tio̍h hoan-hù A-lûn kap i hiah ê kiáⁿ, kap Í-sek-lia̍t ê chèng-lâng, tùi in kóng, Í-sek-lia̍t-ke ê lâng, á-sī tī Í-sek-lia̍t-tiong kià-kha-ê kìⁿ-nā hiàn lé-mi̍h, bô-lūn sī só͘ hē ê goān, á-sī kam-sim hiàn-ê, chiū-sī hiàn hō͘ Iâ-hô-hoa chòe sio-chè-ê;
<sup>19</sup> chiū tio̍h hiàn gû, á-sī mî-iûⁿ, á-sī soaⁿ-iûⁿ, lóng tio̍h ēng kang-ê, bô hâ-chhû-ê, chiah ōe tit-tio̍h hoaⁿ-hí chiap-la̍p.
<sup>20</sup> Kìⁿ-nā ū hâ-chhû-ê, lín m̄-thang hiàn;  in-ūi che bô beh kā lín chiap-la̍p.
<sup>21</sup> Kìⁿ-nā tùi gû-kûn, á-sī iûⁿ-kûn tiong, chiong siā-un-chè hiàn hō͘ Iâ-hô-hoa, ūi-tio̍h beh siā te̍k-pia̍t hē ê goān, á-sī chòe kam-sim hiàn-ê, só͘ hiàn-tio̍h-ê tio̍h sûn-choân, bô hâ-chhû, chiah ōe tit-tio̍h chiap-la̍p.
<sup>22</sup> Chhiⁿ-mî ê, tio̍h-siong-ê, phòa-siùⁿ-ê, siⁿ-liû-ê, siⁿ-chhng-ê, siⁿ-sián-ê, chiah-ê lóng m̄-thang hiàn hō͘ Iâ-hô-hoa;  iā m̄-thang tī tôaⁿ-téng hiàn hō͘ Iâ-hô-hoa chòe hé-chè.
<sup>23</sup> Bô-lūn sī gû-káng á-sī iûⁿ-á, nā sī chi-thé ū ke á-sī ū kiám ê, hit-hō thang chòe kam-sim chè lâi hiàn;  chóng-sī ēng i lâi siā-goān chiū bōe tit-tio̍h chiap-la̍p.
<sup>24</sup> Gōa-sin sún-siong-ê, á-sī teh-chhùi-ê, á-sī phòa-li̍h-ê, á-sī iam-ê, m̄-thang hiàn-hō͘ Iâ-hô-hoa;  tī lín ê thó͘-tōe iā m̄-thang án-ni kiâⁿ.
<sup>25</sup> Chit hō ê mi̍h lín iā m̄-thang tùi gōa-kok lâng ê chhiú chiap-siū hiàn-chòe lín Siōng-tè ê chia̍h-mi̍h;  in-ūi chit hō mi̍h lóng ū húi-hoāi, ū hâ-chhû ê, bōe thang kā lín chiap-la̍p
<sup>26</sup> Iâ-hô-hoa hoan-hù Mô͘-se kóng,
<sup>27</sup> Gû, á-sī mî-iûⁿ, á-sī soaⁿ-iûⁿ í-keng siⁿ, chhit-ji̍t tè i ê bú, tùi tē-poeh ji̍t í-āu, thang chòe Iâ-hô-hoa hé-chè ê lé-mi̍h, tit-tio̍h chiap-la̍p.
<sup>28</sup> Bô-lūn gû-bú á-sī iûⁿ-bú, lí m̄-thang siâng-ji̍t thâi bú kap kiáⁿ.
<sup>29</sup> Lín hiàn siā-un-chè hō͘ Iâ-hô-hoa, tio̍h hiàn thang tit-tio̍h chiap-la̍p ê.
<sup>30</sup> Tio̍h chiū hit-ji̍t chia̍h i, m̄-thang lâu chi̍t-tiám-á kàu keh chá-khí;  Góa sī Iâ-hô-hoa.
<sup>31</sup> Só͘-í lín tio̍h siú Góa chiah ê kài-bēng lâi kiâⁿ i;  Góa sī Iâ-hô-hoa.
<sup>32</sup> Lín m̄-thang siat-to̍k Góa ê sèng-miâ;  in-ūi Góa tī Í-sek-lia̍t lâng ê tiong-kan, beh siū chun lâi chòe-sèng; Góa sī hō͘ lín chiâⁿ-sèng ê Iâ-hô-hoa,
<sup>33</sup> chhōa lín chhut Ai-ki̍p tōe,  chòe lín ê Siōng-tè ê;  Góa sī Iâ-hô-hoa.

</p></div></div><div class="p_outer"><div class="p_left"> <div class="chap">=== 利未記 · 第 23 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h吩咐以色列人kā伊講：耶和華ê節期，lín所tio̍h宣布做聖會ê，以下chiah-ê就是我ê節期。
<sup>3</sup> 六日tio̍h做工，第七日是大ê安歇日；tio̍h做聖會；lín一切ê工lóng m̄-thang做，tī lín一切khiā起ê所在；這是做耶和華ê聖日。
<sup>4</sup> 耶和華chiah-ê節期，就是聖會，lín到期所tio̍h宣布ê，就是chiah-ê。
<sup>5</sup> 正月十四日黃昏ê時，是耶和華ê逾越節。
<sup>6</sup> Chit月十五日是耶和華ê除酵節；lín tio̍h食無酵餅七日久。
<sup>7</sup> 頭一日tio̍h有聖會；lóng m̄-thang做甚麼苦工。
<sup>8</sup> 七日久tio̍h獻火祭hō͘耶和華；第七日是聖會，lóng m̄-thang做甚麼苦工。
<sup>9</sup> 耶和華吩咐摩西講：
<sup>10</sup> 你tio̍h吩咐以色列人kā in講：Lín到我賞賜lín ê地，收割五穀ê時，tio̍h將起頭熟ê五穀一綑，帶來hō͘祭司。
<sup>11</sup> 伊tio̍h用chit綑搖tī耶和華ê面前，hō͘ lín得tio̍h接納；祭司tio̍h tī安歇日ê隔日搖伊。
<sup>12</sup> 搖chit綑ê日，lín tio̍h將一隻未滿年無瑕疵ê綿羊káng-á，獻hō͘耶和華做燒祭。
<sup>13</sup> 相續獻ê素祭，就是調和油ê幼麵粉i-hoat十份ê兩份，做芳芳ê火祭獻hō͘耶和華；相續獻ê灌奠，tio̍h用酒一him ê四份一。
<sup>14</sup> 無論是餅，á是焙(pē)ê五穀，á是新ê sūi，lín lóng m̄-thang食，到lín帶禮物獻hō͘ lín ê上帝hit日chiah thang；這tī lín一切khiā起ê所在，做lín代代永遠ê例。
<sup>15</sup> Lín tio̍h tùi安歇日ê隔日，獻tiū-khún做搖祭；hit日為家己算-khit，滿七個安歇日，
<sup>16</sup> 到第七個安歇日ê隔日，lín tio̍h算五十日，koh tio̍h將sin ê素祭獻hō͘耶和華。
<sup>17</sup> Tio̍h tùi lín khiā起ê所在the̍h出幼ê麵粉i-hoat十份兩，chham酵，pek兩塊搖祭ê餅，做起頭熟ê物，獻hō͘耶和華。
<sup>18</sup> Koh tio̍h用未滿年無瑕疵ê羊á七隻，牛káng-á一隻，綿羊káng兩隻，kap hiah-ê餅相kap獻in做燒祭hō͘耶和華，kap in ê素祭，in ê灌奠，做芳芳ê火祭，獻hō͘耶和華。
<sup>19</sup> Lín tio̍h獻一隻山羊káng做贖罪祭，兩隻未滿年ê綿羊á做謝恩祭。
<sup>20</sup> 祭司tio̍h搖in，kap起頭熟ê麥ê餅，做搖祭tī耶和華ê面前，kap hit兩隻羊á；tio̍h分別in做聖，獻hō͘耶和華，來歸hō͘祭司。
<sup>21</sup> siâng hit日lín tio̍h宣布做lín ê聖會；lóng m̄-thang做甚麼苦工；這tī lín一切khiā起ê所在，做ta̍k世代永遠ê例。
<sup>22</sup> Lín收割田ê五穀，田ê角頭m̄-thang割到盡，ka-la̍uh-ê也m̄-thang拾；tio̍h留hō͘ sòng-hiong人kap出外ê拾；我是耶和華。
<sup>23</sup> 耶和華吩咐摩西講：
<sup>24</sup> 你tio̍h吩咐以色列人講：七月初一，lín tio̍h守做聖ê安歇日，tio̍h pûn號頭做記念；tio̍h做聖會。
<sup>25</sup> Lóng m̄-thang做甚麼苦工；tio̍h將火祭獻hō͘耶和華。
<sup>26</sup> 耶和華吩咐摩西講：
<sup>27</sup> 七月初十日是贖罪ê日；lín tio̍h守做聖會；koh tio̍h刻苦家己ê心；也tio̍h將火祭獻hō͘耶和華。
<sup>28</sup> siâng chit日lóng m̄-thang做甚麼工，因為是贖罪ê日；tī耶和華lín ê上帝ê面前kā lín贖罪。
<sup>29</sup> siâng chit日，見若無刻苦伊ê心ê，beh tùi百姓中受剪除。
<sup>30</sup> 見若tī chit日做甚麼工ê，我beh tùi百姓中除滅伊。
<sup>31</sup> Lín lóng m̄-thang做甚麼工；這tī lín一切khiā起ê所在，做lín ta̍k世代永遠ê例。
<sup>32</sup> Lín tio̍h守chit日做大ê安歇日；tī chit月ê初九日ê-hng，tùi hit-ê-hng到隔ê-hng，tio̍h守lín安歇日。
<sup>33</sup> 耶和華吩咐摩西講：
<sup>34</sup> 你tio̍h kā以色列人講：chit-ê七月十五日是搭寮á節，七日久kā耶和華守伊。
<sup>35</sup> 頭一日tio̍h有聖會，m̄-thang做甚麼苦工。
<sup>36</sup> Lín七日久tio̍h將火祭獻hō͘耶和華；第八日tio̍h守聖會，tio̍h將火祭獻hō͘耶和華；這是嚴肅會，lóng m̄-thang做甚麼苦工。
<sup>37</sup> 這是耶和華chiah-ê節；lín tio̍h宣布做聖會ê，tio̍h將火祭、燒祭、素祭，祭物，kap灌奠獻hō͘耶和華，koh照伊ê日期。
<sup>38</sup> 這是tī耶和華見安歇日以外，koh tī lín ê禮物以外，kap lín所下ê願以外，kap甘心獻ê以外，就是lín所獻hō͘耶和華ê。
<sup>39</sup> Koh tī七月十五日，lín已經收土產ê時，tio̍h守耶和華ê節七日久；頭一日做聖ê安歇，第八日也做聖ê安歇。
<sup>40</sup> 頭一日tio̍h挽好樹ê果子，kap棗樹ê枝，kap ām樹ê椏(oāiⁿ)，kap河邊ê柳，tī耶和華lín上帝ê面前歡喜七日久。
<sup>41</sup> ta̍k年七月間，lín tio̍h七日久kā耶和華守chit-ê節；這是lín ta̍k世代永遠ê例。
<sup>42</sup> Lín tio̍h tiàm tī草寮á內七日久；見若以色列本地人lóng tio̍h tiàm tī草寮á內。
<sup>43</sup> Thang hō͘ lín ta̍k代知我chhōa以色列人出埃及地 ê時，我hō͘ in tiàm tī草寮á內；我是耶和華lín ê上帝。
<sup>44</sup> 摩西就將耶和華ê節期傳hō͘以色列人。

</p></div><div class="p_right"><div class="chap">=== 利未記 · 第 23 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h hoan-hù Í-sek-lia̍t lâng kā i kóng, Iâ-hô-hoa ê choeh-kî, lín só͘ tio̍h soan-pò͘ chòe sèng-hōe ê, í-ē chiah-ê chiū-sī Góa ê choeh-kî.
<sup>3</sup> La̍k-ji̍t tio̍h chòe-kang, tē-chhit ji̍t sī tōa ê an-hioh-ji̍t;  tio̍h chòe sèng-hōe;  lín it-chhè ê kang lóng m̄-thang chòe, tī lín it-chhè khiā-khí ê só͘-chāi;  che sī chòe Iâ-hô-hoa ê sèng-ji̍t.
<sup>4</sup> Iâ-hô-hoa chiah ê choeh-kî, chiū-sī sèng-hōe, lín kàu-kî só͘ tio̍h soan-pò͘-ê, chiū-sī chiah-ê.
<sup>5</sup> Chiaⁿ-ge̍h cha̍p-sì-ji̍t hông-hun ê sî, sī Iâ-hô-hoa ê jû-oa̍t-choeh.
<sup>6</sup> Chit-ge̍h cha̍p-gō͘ ji̍t sī Iâ-hô-hoa ê tû-kàⁿ-choeh;  lín tio̍h chia̍h bô-kàⁿ-piáⁿ chhit-ji̍t kú.
<sup>7</sup> Thâu-chi̍t-ji̍t tio̍h ū sèng-hōe;  lóng m̄-thang chòe sím-mi̍h khó͘-kang.
<sup>8</sup> Chhit-ji̍t kú tio̍h hiàn hé-chè hō͘ Iâ-hô-hoa;  tē-chhit ji̍t sī sèng-hōe, lóng m̄-thang chòe sím-mi̍h khó͘-kang.
<sup>9</sup> Iâ-hô-hoa hoan-hù Mô͘-se kóng,
<sup>10</sup> Lí tio̍h hoan-hù Í-sek-lia̍t lâng kā in kóng, Lín kàu Góa siúⁿ-sù lín ê tōe, siu-koah ngó͘-kok ê sî, tio̍h chiong khí-thâu-se̍k ê ngó͘-kok chi̍t-khún, tòa-lâi hō͘ chè-si.
<sup>11</sup> I tio̍h ēng chit-khún iô tī Iâ-hô-hoa ê bīn-chêng, hō͘ lín tit-tio̍h chiap-la̍p;  chè-si tio̍h tī an-hioh-ji̍t ê keh-ji̍t iô i.
<sup>12</sup> Iô chit-khún ê ji̍t, lín tio̍h chiong chi̍t chiah bē-móa-nî bô hâ-chhû ê mî-iûⁿ-káng-á, hiàn hō͘ Iâ-hô-hoa chòe sio-chè.
<sup>13</sup> Saⁿ-sòa hiàn ê sò͘-chè, chiū-sī tiau-hô iû ê iù-mī-hún i-hoat cha̍p-hūn ê nn̄g-hūn, chòe phang-phang ê hé-chè hiàn-hō͘ Iâ-hô-hoa;  saⁿ-sòa hiàn ê koàn-tiān, tio̍h ēng chiú chi̍t-him ê sì-hūn chi̍t.
<sup>14</sup> Bô-lūn sī piáⁿ, á-sī pē ê ngó͘-kok, á-sī sin ê sūi, lín lóng m̄-thang chia̍h, kàu lín tòa lé-mi̍h hiàn-hō͘ lín ê Siōng-tè hit-ji̍t chiah thang;  che tī lín it-chhè khiā-khí ê só͘-chāi, chòe lín tāi-tāi éng-oán ê lē.
<sup>15</sup> Lín tio̍h tùi an-hioh-ji̍t ê keh-ji̍t, hiàn tiū-khún chòe iô-chè;  hit-ji̍t ūi ka-kī sǹg-khí, móa chhit ê an-hioh-ji̍t,
<sup>16</sup> kàu tē-chhit ê an-hioh-ji̍t ê keh-ji̍t, lín tio̍h sǹg gō͘-cha̍p-ji̍t, koh tio̍h chiong sin ê sò͘-chè hiàn-hō͘ Iâ-hô-hoa.
<sup>17</sup> Tio̍h tùi lín khiā-khí ê só͘-chāi the̍h-chhut iù ê mī-hún i-hoat cha̍p-hūn-nn̄g, chham kàⁿ, pek nn̄g tè iô-chè ê piáⁿ, chòe khí-thâu-se̍k ê mi̍h, hiàn hō͘ Iâ-hô-hoa.
<sup>18</sup> Koh tio̍h ēng bē-móa-nî bô hâ-chhû ê iûⁿ-á chhit-chiah, gû-káng-á chi̍t-chiah, mî-iûⁿ-káng nn̄g-chiah, kap hiah ê piáⁿ saⁿ-kap hiàn in chòe sio-chè hō͘ Iâ-hô-hoa, kap in ê sò͘-chè, in ê koàn-tiān, chòe phang-phang ê hé-chè, hiàn hō͘ Iâ-hô-hoa.
<sup>19</sup> Lín tio̍h hiàn chi̍t chiah soaⁿ-iûⁿ-káng chòe sio̍k-chōe-chè, nn̄g chiah bē-móa-nî ê mî-iûⁿ-á chòe siā-un-chè.
<sup>20</sup> Chè-si tio̍h iô in, kap khí-thâu-se̍k ê be̍h ê piáⁿ, chòe iô-chè tī Iâ-hô-hoa ê bīn-chêng, kap hí nn̄g chiah iûⁿ-á;  tio̍h hun-piat in chòe sèng, hiàn hō͘ Iâ-hô-hoa, lâi kui hō͘ chè-si.
<sup>21</sup> Siâng hit-ji̍t lín tio̍h soan-pò͘ chòe lín ê sèng-hōe;  lóng m̄-thang chòe sím-mi̍h khó͘-kang;  che tī lín it-chhè khiā-khí ê só͘-chāi, chòe ta̍k sè-tāi éng-oán ê lē.
<sup>22</sup> Lín siu-koah chhân ê ngó͘-kok, chhân ê kak-thâu m̄-thang koah kàu chīn, ka-la̍uh-ê iā m̄-thang khioh;  tio̍h lâu hō͘ sòng-hiong lâng kap chhut-gōa-ê khioh;  Góa sī Iâ-hô-hoa.
<sup>23</sup> Iâ-hô-hoa hoan-hù Mô͘-se kóng,
<sup>24</sup> Lí tio̍h hoan-hù Í-sek-lia̍t lâng kóng,  Chhit-ge̍h chhoe-it, lín tio̍h siú chòe sèng ê an-hioh-ji̍t, tio̍h pûn hō-thâu chòe kì-liām;  tio̍h chòe sèng-hōe.
<sup>25</sup> Lóng m̄-thang chòe sím-mi̍h khó͘-kang;  tio̍h chiong hé-chè hiàn hō͘ Iâ-hô-hoa.
<sup>26</sup> Iâ-hô-hoa hoan-hù Mô͘-se kóng,
<sup>27</sup> Chhit-ge̍h chhoe-cha̍p ji̍t sī sio̍k-chōe ê ji̍t;  lín tio̍h siú chòe sèng-hōe;  koh tio̍h khek-khó͘ ka-kī ê sim;  iā tio̍h chiong hé-chè hiàn hō͘ Iâ-hô-hoa.
<sup>28</sup> Siâng chit-ji̍t lóng m̄-thang chòe sím-mi̍h kang, in-ūi sī sio̍k-chōe ê ji̍t;  tī Iâ-hô-hoa lín ê Siōng-tè ê bīn-chêng kā lín sio̍k-chōe.
<sup>29</sup> Siâng chit-ji̍t, kìⁿ-nā bô khek-khó͘ i ê sim ê, beh tùi peh-sìⁿ-tiong siū chián-tû.
<sup>30</sup> Kìⁿ-nā tī chit-ji̍t chòe sím-mi̍h kang ê, Góa beh tùi peh-sìⁿ-tiong tû-bia̍t i.
<sup>31</sup> Lín lóng m̄-thang chòe sím-mi̍h kang;  che tī lín it-chhè khiā-khí ê só͘-chāi, chòe lín ta̍k sè-tāi éng-oán ê lē.
<sup>32</sup> Lín tio̍h siú chit-ji̍t chòe tōa ê an-hioh-ji̍t;  tī chit-ge̍h ê chhoe-káu ji̍t ê-hng, tùi hit ê-hng kàu keh ê-hng, tio̍h siú lín an-hioh-ji̍t.
<sup>33</sup> Iâ-hô-hoa hoan-hù Mô͘-se kóng,
<sup>34</sup> Lí tio̍h kā Í-sek-lia̍t lâng kóng, Chit ê chhit-ge̍h cha̍p-gō͘ ji̍t sī tah-liâu-á choeh, chhit-ji̍t kú kā Iâ-hô-hoa siú i.
<sup>35</sup> Thâu-chi̍t-ji̍t tio̍h ū sèng-hōe, m̄-thang chòe sím-mi̍h khó͘-kang.
<sup>36</sup> Lín chhit-ji̍t kú tio̍h chiong hé-chè hiàn-hō͘ Iâ-hô-hoa; tē-poeh ji̍t tio̍h siú sèng-hōe, tio̍h chiong hé-chè hiàn hō͘ Iâ-hô-hoa; che sī giâm-siok-hōe, lóng m̄-thang chòe sím-mi̍h khó͘-kang.
<sup>37</sup> Che sī Iâ-hô-hoa chiah ê choeh;  lín tio̍h soan-pò͘ chòe sèng-hōe ê, tio̍h chiong hé-chè, sio-chè, sò͘-chè, chè-mi̍h, kap koàn-tiān hiàn-hō͘ Iâ-hô-hoa, koh chiàu i ê ji̍t-kî.
<sup>38</sup> Che sī tī Iâ-hô-hoa kìⁿ an-hioh-ji̍t í-gōa, koh tī lín ê lé-mi̍h í-gōa, kap lín só͘ hē ê goān í-gōa, kap kam-sim hiàn-ê í-gōa, chiū-sī lín só͘ hiàn hō͘ Iâ-hô-hoa ê.
<sup>39</sup> Koh tī chhit-ge̍h cha̍p-gō͘ ji̍t, lín í-keng siu thó͘-sán ê sî, tio̍h siú Iâ-hô-hoa ê choeh chhit-ji̍t kú;  thâu-chi̍t ji̍t chòe sèng ê an-hioh, tē-poeh ji̍t iā chòe sèng ê an-hioh.
<sup>40</sup> Thâu-chi̍t-ji̍t tio̍h bán hó-chhiū ê ké-chí, kap chó-chhiū ê ki, kap ām-chhiū ê oāiⁿ, kap hô-piⁿ ê liú, tī Iâ-hô-hoa lín Siōng-tè ê bīn-chêng hoaⁿ-hí chhit-ji̍t kú.
<sup>41</sup> Ta̍k-nî chhit-ge̍h-kan, lín tio̍h chhit-ji̍t kú kā Iâ-hô-hoa siú chit ê choeh;  che sī lín ta̍k sè-tāi éng-oán ê lē.
<sup>42</sup> Lín tio̍h tiàm tī chháu-liâu-á-lāi chhit-ji̍t kú;  kìⁿ-nā Í-sek-lia̍t pún-tōe lâng lóng tio̍h tiàm tī chháu-liâu-á-lāi.
<sup>43</sup> Thang hō͘ lín ta̍k-tāi chai Góa chhōa Í-sek-lia̍t lâng chhut Ai-ki̍p tōe ê sî, Góa hō͘ in tiàm tī chháu-liâu-á-lāi;  Góa sī Iâ-hô-hoa lín ê Siōng-tè.
<sup>44</sup> Mô͘-se chiū chiong Iâ-hô-hoa ê choeh-kî thoân hō͘ Í-sek-lia̍t lâng.

</p></div></div><div class="p_outer"><div class="p_left"> <div class="chap">=== 利未記 · 第 24 章 ===</div><p>
<sup>1</sup> 耶和華吩咐摩西講：
<sup>2</sup> Tio̍h命令以色列人，用橄欖khoeh成清ê油，the̍h來hō͘你，thang點燈hō͘伊常常光。
<sup>3</sup> Tī會幕內法櫃ê帳籬外，亞倫tio̍h料理伊，tùi ê-hng到早起，常常tī耶和華ê面前；這是做lín代代永遠ê例。
<sup>4</sup> 伊tio̍h tī耶和華ê面前，常常料理chiah-ê燈tī清氣ê燈台頂。
<sup>5</sup> 你tio̍h the̍h幼ê麵粉，pek十二塊餅，每塊用i-hoat十份二。
<sup>6</sup> Tio̍h將餅排做兩chōa，每chōa六塊tī耶和華ê面前聖潔ê桌頂。
<sup>7</sup> Koh tio̍h用清氣ê乳香hē tī六chōa，kā餅做記號，就是做火祭獻hō͘耶和華。
<sup>8</sup> Ta̍k-ê安歇日，伊tio̍h常常排tī耶和華ê面前；這是為tio̍h以色列人做永遠ê約。
<sup>9</sup> chiah-ê餅tio̍h歸hō͘亞倫kap伊ê kiáⁿ孫，in tio̍h tī聖ê所在食伊；因為tī耶和華ê火祭中，chit-ê是至聖歸tī伊，做永遠ê例。
<sup>10</sup> 有一人伊ê老母是以色列人；伊ê老父是埃及人，出來行tī以色列人ê中間；chit-ê以色列婦人人ê kiáⁿ，kap一個以色列人tī營盤內冤家。
<sup>11</sup> Chit-ê以色列婦人人ê kiáⁿ褻瀆聖名，koh咒詛；就有人將伊帶到摩西hia；伊ê老母名叫Sī-lô-bi̍t，是Tàn ê支派，Tí-pek-lī ê cha-bó͘-kiáⁿ。
<sup>12</sup> In關伊tī拘留所，beh thèng候耶和華指示。
<sup>13</sup> 耶和華吩咐摩西講：
<sup>14</sup> Tio̍h將hit-ê咒詛ê人帶到營外，hō͘聽見ê人按手tī伊ê頭殼頂；全會眾人tio̍h用石頭tìm死伊。
<sup>15</sup> 你tio̍h吩咐以色列人講：見若咒詛伊ê上帝ê，tio̍h擔當伊ê罪。
<sup>16</sup> 人褻瀆耶和華ê名，tio̍h hō͘伊死；全會ê眾人tio̍h用石頭tìm死伊；不管是出外人，á是本地人，伊褻瀆耶和華ê名ê時，tio̍h hō͘伊死。
<sup>17</sup> 見若phah死人ê，的確tio̍h hō͘伊死。
<sup>18</sup> Phah死cheng-siⁿ ê，tio̍h賠伊，用命賠命。
<sup>19</sup> 人若hō͘伊ê厝邊受損傷，伊án-ni行，也tio̍h án-ni款待伊。
<sup>20</sup> 用傷賠傷，用目睭賠目睭，用嘴齒賠嘴齒，伊損傷人怎樣，也tio̍h án-ni辦伊。
<sup>21</sup> Phah死cheng-siⁿ ê，tio̍h賠伊；phah死人ê，的確tio̍h hō͘伊死。
<sup>22</sup> 不管是出外人，á是本地人，同一樣ê法律；因為我耶和華是lín ê上帝。
<sup>23</sup> 摩西就kā以色列人講：in就將hit-ê咒詛ê人帶到營外，用石頭tìm死；以色列人就照耶和華所命令摩西ê來行。

</p></div><div class="p_right"><div class="chap">=== 利未記 · 第 24 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Tio̍h bēng-lēng Í-sek-lia̍t lâng, ēng kaⁿ-ná khoeh-chiâⁿ chheng ê iû, the̍h lâi hō͘ lí, thang tiám-teng hō͘ i siông-siông kng.
<sup>3</sup> Tī hōe-bō͘-lāi hoat-kūi ê tiùⁿ-lî-gōa, A-lûn tio̍h liāu-lí i, tùi ê-hng kàu chá-khí, siông-siông tī Iâ-hô-hoa ê bīn-chêng;  che sī chòe lín tāi-tāi éng-oán ê lē.
<sup>4</sup> I tio̍h tī Iâ-hô-hoa ê bīn-chêng, siông-siông liāu-lí chiah ê teng tī chheng-khì ê teng-tâi-téng.
<sup>5</sup> Lí tio̍h the̍h iù ê mī-hún, pek cha̍p-jī tè piáⁿ, múi-tè ēng i-hoat cha̍p-hūn-nn̄g.
<sup>6</sup> Tio̍h chiong piáⁿ pâi chòe nn̄g-chōa, múi-chōa la̍k-tè tī Iâ-hô-hoa ê bīn-chêng sèng-kiat ê toh-téng.
<sup>7</sup> Koh tio̍h ēng chheng-khì ê jú-hiuⁿ hē tī ta̍k-chōa, kā piáⁿ chòe kì-hō, chiū-sī chòe hé-chè hiàn hō͘ Iâ-hô-hoa.
<sup>8</sup> Ta̍k ê an-hioh-ji̍t, i tio̍h siông-siông pâi tī Iâ-hô-hoa ê bīn-chêng;  che sī ūi-tio̍h Í-sek-lia̍t lâng chòe éng-oán ê iok.
<sup>9</sup> Chiah ê piáⁿ tio̍h kui hō͘ A-lûn kap i ê kiáⁿ-sun, in tio̍h tī sèng ê só͘-chāi chia̍h i;  in-ūi tī Iâ-hô-hoa ê hé-chè tiong, chit-ê sī chì-sèng kui tī i,  chòe éng-oán ê lē.
<sup>10</sup> Ū chi̍t-lâng i ê lāu-bú sī Í-sek-lia̍t lâng;  i ê lāu-pē sī Ai-ki̍p lâng, chhut-lâi kiâⁿ tī Í-sek-lia̍t lâng ê tiong-kan;  chit ê Í-sek-lia̍t hū-jîn-lâng ê kiáⁿ, kap chi̍t ê Í-sek-lia̍t lâng tī iâⁿ-pôaⁿ-lāi oan-ke.
<sup>11</sup> Chit ê Í-sek-lia̍t hū-jîn-lâng ê kiáⁿ siat-to̍k sèng miâ, koh chiù-chó͘;  chiū ū lâng chiong i tòa kàu Mô͘-se hia;  i ê lāu-bú miâ kiò Sī-lô-bi̍t, sī Tàn ê chi-phài, Tí-pek-lī ê cha-bó͘-kiáⁿ.
<sup>12</sup> In koaiⁿ i tī khu-liû-só͘, beh thèng-hāu Iâ-hô-hoa chí-sī.
<sup>13</sup> Iâ-hô-hoa hoan-hù Mô͘-se kóng,
<sup>14</sup> Tio̍h chiong hit ê chiù-chó͘ ê lâng tòa kàu iâⁿ-gōa, hō͘ thiaⁿ-kìⁿ ê lâng hōaⁿ-chhiú tī i ê thâu-khak-téng;  choân-hōe chèng-lâng tio̍h ēng chio̍h-thâu tìm-sí i.
<sup>15</sup> Lí tio̍h hoan-hù Í-sek-lia̍t lâng kóng, Kìⁿ-nā chiù-chó͘ i ê Siōng-tè ê, tio̍h tam-tng i ê chōe.
<sup>16</sup> Lâng siat-to̍k Iâ-hô-hoa ê miâ, tio̍h hō͘ i sí;  choân-hōe ê chèng-lâng tio̍h ēng chio̍h-thâu tìm-sí i;  put-koán sī chhut-gōa lâng, á-sī pún-tōe lâng, i siat-to̍k Iâ-hô-hoa ê miâ ê sî, tio̍h hō͘ i sí.
<sup>17</sup> Kìⁿ-nā phah-sí lâng ê, tek-khak tio̍h hō͘ i sí.
<sup>18</sup> Phah-sí cheng-siⁿ ê, tio̍h pê i, ēng miā pê miā.
<sup>19</sup> Lâng nā hō͘ i ê chhù-piⁿ siū sún-siong, i án-ni kiâⁿ, iā tio̍h án-ni khoán-thāi i.
<sup>20</sup> Ēng siong pê siong, ēng ba̍k-chiu pê ba̍k-chiu, ēng chhùi-khí pê chhùi-khí, i sún-siong lâng cháiⁿ-iūⁿ, iā tio̍h án-ni pān i.
<sup>21</sup> Phah-sí cheng-siⁿ ê, tio̍h pê i;  phah-sí lâng ê, tek-khak tio̍h hō͘ i sí.
<sup>22</sup> Put-koán sī chhut-gōa lâng, á-sī pún-tōe lâng, tâng chi̍t-iūⁿ ê hoat-lu̍t;  in-ūi Góa Iâ-hô-hoa sī lín ê Siōng-tè.
<sup>23</sup> Mô͘-se chiū kā Í-sek-lia̍t lâng kóng, in chiū chiong hit ê chiù-chó͘ ê lâng tòa kàu iâⁿ-gōa, ēng chio̍h-thâu tìm-sí;  Í-sek-lia̍t lâng chiū chiàu Iâ-hô-hoa só͘ bēng-lēng Mô͘-se ê lâi kiâⁿ.

</p></div></div><div class="p_outer"><div class="p_left"> <div class="chap">=== 利未記 · 第 25 章 ===</div><p>
<sup>1</sup> 耶和華tī西奈山吩咐摩西講：
<sup>2</sup> 你tio̍h吩咐以色列人kā in講：Lín到我賞賜lín hit-ê地ê時；地就tio̍h kā耶和華守安歇。
<sup>3</sup> 六年tio̍h種作你ê田園，六年久tio̍h芟割你ê葡萄園，收地ê出產。
<sup>4</sup> 到第七年，地 tio̍h守大ê安歇，就是kā耶和華守ê安歇，m̄-thang種作你ê田園，也m̄-thang san葡萄園。
<sup>5</sup> 收成了家己發ê五穀，m̄-thang收割，無過芟割ê葡萄樹，也m̄-thang挽葡萄；chit年是地 ê安歇年。
<sup>6</sup> 地tī安歇年所出ê beh hō͘ lín做食物；伊ê出產lóng beh hō͘你kap你ê奴僕，你ê女婢，你ê倩工人，以及寄腳tī你hia ê外人，
<sup>7</sup> kap你ê cheng-siⁿ，以及tī你ê地ê走獸做食物。
<sup>8</sup> 你tio̍h為家己算安歇年七個，就是七pái ê七年；chit七pái ê安歇年，對tī你是四十九年。
<sup>9</sup> Hit年七月初十日，你tio̍h四界pûn大聲ê哨角；tī贖罪ê日tio̍h全地pûn哨角。
<sup>10</sup> Lín tio̍h用第五十年做聖，tī遍地kā一切khiā起ê百姓宣布自由；chit年beh做lín ê禧年；lín ta̍k人tio̍h歸家己ê產業，ta̍k人tio̍h tò去伊ê本家。
<sup>11</sup> 第五十年beh做lín ê禧年，m̄-thang種作；地家己發ê，m̄-thang收割；無芟ê葡萄樹也m̄-thang挽伊。
<sup>12</sup> 因為這是禧年，lín tio̍h掠伊做聖；lín thang食地裡家己出ê土產。
<sup>13</sup> Chit-ê禧年，lín ta̍k人tio̍h tò去家己ê產業。
<sup>14</sup> Lín賣物hō͘厝邊，á是tùi厝邊買物，lín m̄-thang相刻虧。
<sup>15</sup> 你tio̍h照禧年後ê年限，tùi厝邊買，伊也tio̍h照收成ê年限賣 hō͘ lín。
<sup>16</sup> 照年限ê chōe，你tio̍h加添伊ê價錢，照年限ê少，你tio̍h減少伊ê價錢；因為伊照收成ê數額來賣hō͘ lín。
<sup>17</sup> Lín也m̄-thang相刻虧，獨獨tio̍h敬畏lín ê上帝；因為我是耶和華lín ê上帝。
<sup>18</sup> 所以lín tio̍h行我ê律例，守我ê法度來行伊；就thang tī hit-ê地安然khiā起。
<sup>19</sup> 地也beh出伊ê土產，lín就beh食飽，tī hit-ê地安然khiā起。
<sup>20</sup> Lín若講，看ah，chit-ê第七年阮無種作，也無收成土產，beh食甚麼ah?
<sup>21</sup> 我beh tī第六年命令我ê福氣hō͘ lín，地就生三年ê土產。
<sup>22</sup> 第八年lín tio̍h種作，也tio̍h食地ê出產，就是舊ê米糧；thèng候到第九年，hit年ê出產收來ê時，lín iáu-kú teh食舊ê米糧。
<sup>23</sup> 地m̄-thang永遠賣斷，因為地是我ê；lín tī我ê面前是出外人，是寄腳ê。
<sup>24</sup> Lín所得tio̍h做業ê全地，tio̍h准人贖回。
<sup>25</sup> 你ê兄弟若變做sòng-hiong，賣伊ê業kúi-nā份，伊ê至親tio̍h來，贖回伊ê兄弟所賣ê。
<sup>26</sup> 若無人thang kā伊贖回，伊本身koh成做好額，夠額能贖回，
<sup>27</sup> 伊就tio̍h算賣出地 ê年限，將所chhun-ê 還hit-ê買主，本身就thang復到伊ê產業。
<sup>28</sup> Hit-ê人若bōe-ōe為家己贖回，就所賣ê猶原存tī買主ê手，直到禧年；禧年已經到，產業tio̍h交出；hit人就復到伊ê業。
<sup>29</sup> 人若賣城內ê厝，賣了後一年thang贖回；一年ka-nn̂g也有贖回ê權。
<sup>30</sup> 若一年已經滿無贖回chit-ê城內ê厝，就定tio̍h永遠歸買主到ta̍k代；tī禧年也bōe得交出。
<sup>31</sup> 獨獨厝tī無城牆ê鄉庄，tio̍h看伊親像鄉下ê田一樣，thang贖回；到禧年，lóng tio̍h交出。
<sup>32</sup> 總是利未人ê城，就是in所得tio̍h做業ê城hit中間ê厝，利未人thang不管時來贖回。
<sup>33</sup> 若有人追利未人贖回厝宅，所賣ê厝tī所得tio̍h做業ê城，到禧年就tio̍h交出；因為利未人城內ê厝，是in tī以色列人中ê產業。
<sup>34</sup> 總是in ê城外郊野ê地，m̄-thang賣，因為是in永遠ê產業。
<sup>35</sup> 你ê兄弟變做sòng-hiong衰退tī你hia，你tio̍h補助伊，hō͘伊kap你相kap tòa，親像外人kap寄腳ê一樣。
<sup>36</sup> M̄-thang the̍h伊ê利息，也m̄-thang the̍h伊khah加；獨獨tio̍h敬畏你ê上帝，hō͘你ê兄弟kap你tòa。
<sup>37</sup> 你借伊錢m̄-thang kā伊the̍h利息，你借伊米糧也m̄-thang kā伊the̍h khah加。
<sup>38</sup> 我是耶和華lín ê上帝，bat chhōa lín出埃及地，為tio̍h beh賞賜lín迦南地，也beh做lín ê上帝。
<sup>39</sup> 你ê兄弟若變sòng-hiong tī你hia，將本身賣hō͘你，m̄-thang hō͘伊親像奴僕服事你。
<sup>40</sup> 伊tio̍h tī你hia親像做工人，kap寄腳ê一樣；tio̍h服事你直到禧年。
<sup>41</sup> Hit時伊beh離開你出去，kap伊ê kiáⁿ兒相kap tò去伊ê本家，復到伊祖公ê業。
<sup>42</sup> 因為in是我ê奴僕，是我所chhōa出埃及地 ê；m̄-thang 賣做奴僕。
<sup>43</sup> M̄-thang嚴嚴管轄伊，獨獨tio̍h敬畏你ê上帝。
<sup>44</sup> 論到你所beh有ê奴僕女婢，thang tùi四圍ê國中買來做奴僕女婢。
<sup>45</sup> Koh hiah-ê寄腳tī lín中間ê外人ê kiáⁿ兒，以及in kap lín tiàm hiah-ê家眷，tī lín ê地方所生ê，lín也thang tùi in中間買人；in beh做lín ê家業。
<sup>46</sup> Lín beh取in做業，留hō͘ kiáⁿ孫做家業；lín beh永遠tùi in中間取伊做奴僕；獨獨lín ê兄弟以色列人，lín m̄-thang嚴嚴相管轄。
<sup>47</sup> Tiàm tī lín hia ê外人，á是寄腳ê，若變做好額，你ê兄弟tī in hia變做sòng-hiong，將家己賣hō͘ lín中間ê外人，á是寄腳ê，á是外人ê家族。
<sup>48</sup> 賣了後thang贖回伊，伊ê兄弟ê一個thang贖回伊；
<sup>49</sup> 伯叔，á是伯叔ê kiáⁿ thang贖回伊，á是本家ê親人，也thang屬伊；伊本身若成做好額也thang家己屬。
<sup>50</sup> 伊tio̍h kap買主算賬，tùi賣家己hit年起，算到禧年，所賣ê價錢照年限ê chōe少，tio̍h照做工人ê年限kap伊算。
<sup>51</sup> 若所chhun ê年iáu-kú chōe，就tio̍h照hit-ê年限，tùi買伊ê價錢，伊tio̍h 還伊贖回ê價錢。
<sup>52</sup> 若到禧年chhun無幾年，tio̍h kap伊算；照hit-ê年限tio̍h還伊贖回價錢。
<sup>53</sup> 伊tio̍h kap伊tòa，親像年年雇倩ê做工人；買主m̄-thang嚴嚴管轄伊。
<sup>54</sup> 若無tī chiah-ê受屬，到禧年伊kap伊ê kiáⁿ兒lóng thang出去自由。
<sup>55</sup> 因為以色列人是我ê奴僕，是我chhōa出埃及地 ê；我是耶和華lín ê上帝。

</p></div><div class="p_right"><div class="chap">=== 利未記 · 第 25 章 ===</div><p>
<sup>1</sup> Iâ-hô-hoa tī Se-nái soaⁿ hoan-hù Mô͘-se kóng,
<sup>2</sup> Lí tio̍h hoan-hù Í-sek-lia̍t lâng kā in kóng, Lín kàu Góa siúⁿ-sù lín hit ê tōe ê sî; tōe chiū tio̍h kā Iâ-hô-hoa siú an-hioh.
<sup>3</sup> La̍k-nî tio̍h chèng-choh lí ê chhân-hn̂g, la̍k-nî kú tio̍h san-koah lí ê phû-tô-hn̂g, siu tōe ê chhut-sán.
<sup>4</sup> Kàu tē-chhit nî tōe tio̍h siú tōa ê an-hioh, chiū-sī kā Iâ-hô-hoa siú ê an-hioh, m̄-thang chèng-choh lí ê chhân-hn̂g, iā m̄-thang san phû-tô-hn̂g.
<sup>5</sup> Siu-sêng liáu ka-kī hoat ê gō͘-kak, m̄-thang siu-koah, bô kè san-koah ê phû-tô-chhiū, iā m̄-thang bán phû-tô;  chit-nî sī tōe ê an-hioh nî.
<sup>6</sup> Tōe tī an-hioh nî só͘-chhut-ê beh hō͘ lín chòe chia̍h-mi̍h;  i ê chhut-sán lóng beh hō͘ lí kap lí ê lô͘-po̍k, lí ê lú-pī, lí ê chhiàⁿ-kang-lâng, í-ki̍p kià-kha tī lí hia ê gōa-lâng,
<sup>7</sup> kap lí ê cheng-siⁿ, í-ki̍p tī lí ê tōe ê cháu-siù chòe chia̍h-mi̍h.
<sup>8</sup> Lí tio̍h ūi ka-kī sǹg an-hioh-nî chhit-ê, chiū-sī chhit-pái ê chhit-nî;  chit chhit-pái ê an-hioh-nî, tùi tī lí sī sì-cha̍p-káu nî.
<sup>9</sup> Hit-nî chhit-ge̍h chhoe-cha̍p ji̍t, lí tio̍h sì-kòe pûn tōa-siaⁿ ê sàu-kak;  tī sio̍k-chōe ê ji̍t tio̍h choân-tōe pûn sàu-kak.
<sup>10</sup> Lín tio̍h ēng tē gō͘-cha̍p nî chòe-sèng, tī piàn-tōe kā it-chhè khiā-khí ê peh-sìⁿ soan-pò͘ chū-iû;  chit-nî beh chòe lín ê hi-liân;  lín ta̍k lâng tio̍h kui ka-kī ê sán-gia̍p, ta̍k-lâng tio̍h tò-khì i ê pún-ke.
<sup>11</sup> Tē gō͘-cha̍p nî beh chòe lín ê hi-liân, m̄-thang chèng-choh;  tōe ka-kī hoat ê, m̄-thang siu-koah;  bô-san ê phû-tô-chhiū iā m̄-thang bán i.
<sup>12</sup> In-ūi che sī hi-liân, lín tio̍h lia̍h i chòe-sèng;  lín thang chia̍h tōe-ni̍h ka-kī chhut ê thó͘-sán.
<sup>13</sup> Chit ê hi-liân, lín ta̍k-lâng tio̍h tò-khì ka-kī ê sán-gia̍p.
<sup>14</sup> Lín bōe mi̍h hō͘ chhù-piⁿ, á-sī tùi chhù-piⁿ bóe mi̍h, lín m̄-thang saⁿ khek-khui.
<sup>15</sup> Lí tio̍h chiàu hi-liân-āu ê nî-hān, tùi chhù-piⁿ bóe, i iā tio̍h chiàu siu-sêng ê nî-hān bōe hō͘ lín.
<sup>16</sup> Chiàu nî-hān ê chōe, lí tio̍h ke-thiⁿ i ê kè-chîⁿ, chiàu nî-hān ê chió, lí tio̍h kiám-chió i ê kè-chîⁿ;  in-ūi i chiàu siu-sêng ê siàu-gia̍h lâi bōe hō͘ lín.
<sup>17</sup> Lín iā m̄-thang saⁿ khek-khui, to̍k-to̍k tio̍h kèng-ùi lín ê Siōng-tè;  in-ūi Góa sī Iâ-hô-hoa lín ê Siōng-tè.
<sup>18</sup> Só͘-í lín tio̍h kiâⁿ Góa ê lu̍t-lē, siú Góa ê hoat-tō͘ lâi kiâⁿ i;  chiū thang tī hit ê tōe an-jiân khiā-khí.
<sup>19</sup> Tōe iā beh chhut i ê thó͘-sán, lín chiū beh chia̍h-pá, tī hit ê tōe an-jiân khiā-khí.
<sup>20</sup> Lín nā kóng, Khòaⁿ ah, chit ê tē-chhit nî goán bô chèng-choh, iā bô siu-sêng thó͘-sán, beh chia̍h sím-mi̍h ah?
<sup>21</sup> Góa beh tī tē la̍k-nî bēng-lēng Góa ê hok-khì hō͘ lín, tōe chiū siⁿ saⁿ-nî ê thó͘-sán.
<sup>22</sup> Tē-poeh nî lín tio̍h chèng-choh, iā tio̍h chia̍h tōe ê chhut-sán, chiū-sī kū ê bí-niû;  thèng-hāu kàu tē-káu nî, hit-nî ê chhut-sán siu-lâi ê sî, lín iáu-kú teh chia̍h kū ê bí-niû.
<sup>23</sup> Tōe m̄-thang éng-oán bōe-tn̄g, in-ūi tōe sī Góa ê;  lín tī Góa ê bīn-chêng sī chhut-gōa lâng, sī kià-kha-ê.
<sup>24</sup> Lín só͘ tit-tio̍h chòe-gia̍p ê choân-tōe, tio̍h chún lâng sio̍k-hôe.
<sup>25</sup> Lí ê hiaⁿ-tī nā pìⁿ-chòe sòng-hiong, bōe i ê gia̍p kúi-nā hūn, i ê chì-chhin tio̍h lâi, sio̍k-hôe i ê hiaⁿ-tī só͘ bōe ê.
<sup>26</sup> Nā bô lâng thang kā i sio̍k-hôe, i pún-sin koh chiâⁿ chòe hó-gia̍h, kàu gia̍h ōe sio̍k-hôe,
<sup>27</sup> i chiū tio̍h sǹg bōe-chhut tōe ê nî-hān, chiong só͘-chhun-ê hêng hit ê bóe-chú, pún-sin chiū thang ho̍k-tò i ê sán-gia̍p.
<sup>28</sup> Hit ê lâng nā bōe-ōe ūi ka-kī sio̍k-hôe, chiū só͘-bōe ê iû-goân chûn tī bóe-chú ê chhiú, ti̍t-kàu hi-liân;  hi-liân í-keng kàu, sán-gia̍p tio̍h kau-chhut;  hit-lâng chiū ho̍k-tò i ê gia̍p.
<sup>29</sup> Lâng nā bōe siâⁿ-lāi ê chhù, bōe liáu-āu chi̍t-nî thang sio̍k-hôe; chi̍t-nî ka-nn̂g iā ū sio̍k-hôe ê koân.
<sup>30</sup> Nā chi̍t-nî í-keng móa bô sio̍k-hôe chit ê siâⁿ-lāi ê chhù, chiū tiāⁿ-tio̍h éng-oán kui bóe-chú kàu ta̍k-tāi;  tī hi-liân iā bōe-tit kau-chhut.
<sup>31</sup> To̍k-to̍k chhù tī bô siâⁿ-chhiûⁿ ê hiuⁿ-chng, tio̍h khòaⁿ i chhin-chhiūⁿ hiuⁿ-ē ê chhân chi̍t-iūⁿ, thang sio̍k-hôe;  kàu hi-liân, lóng tio̍h kau-chhut.
<sup>32</sup> Chóng-sī Lī-bī lâng ê siâⁿ, chiū-sī in só͘ tit-tio̍h chòe-gia̍p ê siâⁿ hit tiong-kan ê chhù, Lī-bī lâng thang put-koán-sî lâi sio̍k-hôe.
<sup>33</sup> Nā ū lâng tui Lī-bī lâng sio̍k-hôe chhù-the̍h, só͘ bōe ê chhù tī só͘ tit-tio̍h chòe-gia̍p ê siâⁿ, kàu hi-liân chiū tio̍h kau-chhut;  in-ūi Lī-bī lâng siâⁿ-lāi ê chhù, sī in tī Í-sek-lia̍t lâng tiong ê sán-gia̍p.
<sup>34</sup> Chóng-sī in ê siâⁿ-gōa kau-iá ê tōe, m̄-thang bōe, in-ūi sī in éng-oán ê sán-gia̍p.
<sup>35</sup> Lí ê hiaⁿ-tī pìⁿ-chòe sòng-hiong soe-thè tī lí hia, lí tio̍h pó͘-chō͘ i, hō͘ i kap lí saⁿ-kap tòa, chhin-chhiūⁿ gōa-lâng kap kià-kha-ê chi̍t-iūⁿ.
<sup>36</sup> M̄-thang the̍h i ê lī-sek, iā m̄-thang the̍h i khah-ke;  to̍k-to̍k tio̍h kèng-ùi lí ê Siōng-tè, hō͘ lí ê hiaⁿ-tī kap lí tòa.
<sup>37</sup> Lí chioh i chîⁿ m̄-thang kā i the̍h lī-sek, lí chioh i bí-niû iā m̄-thang kā i the̍h khah-ke.
<sup>38</sup> Góa sī Iâ-hô-hoa lín ê Siōng-tè, bat chhōa lín chhut Ai-ki̍p tōe, ūi-tio̍h beh siúⁿ-sù lín Ka-lâm tōe, iā beh chòe lín ê Siōng-tè.
<sup>39</sup> Lí ê hiaⁿ-tī nā pìⁿ sòng-hiong tī lí hia, chiong pún-sin bōe hō͘ lí, m̄-thang hō͘ i chhin-chhiūⁿ lô͘-po̍k ho̍k-sāi lí.
<sup>40</sup> I tio̍h tī lí hia chhin-chhiūⁿ chòe-kang lâng, kap kià-kha-ê chi̍t-iūⁿ;  tio̍h ho̍k-sāi lí ti̍t kàu hi-liân.
<sup>41</sup> Hit-sî i beh lī-khui lí chhut-khì, kap i ê kiáⁿ-jî saⁿ-kap tò-khì i ê pún-ke, ho̍k-tò i chó͘-kong ê gia̍p.
<sup>42</sup> In-ūi in sī Góa ê lô͘-po̍k, sī Góa só͘ chhōa-chhut Ai-ki̍p tōe ê;  m̄-thang bōe chòe lô͘-po̍k.
<sup>43</sup> M̄-thang giâm-giâm koán-hat i, to̍k-to̍k tio̍h kèng-ùi lí ê Siōng-tè.
<sup>44</sup> Lūn-kàu lí só͘ beh ū ê lô͘-po̍k lú-pī, thang tùi sì-ûi ê kok tiong bóe lâi chòe lô͘-po̍k lú-pī.
<sup>45</sup> Koh hiah ê kià-kha tī lín tiong-kan ê gōa-lâng ê kiáⁿ-jî, í-ki̍p in kap lín tiàm hiah ê ke-koàn, tī lín ê tōe-hng só͘-siⁿ-ê, lín iā thang tùi in tiong-kan bóe lâng;  in beh chòe lín ê ke-gia̍p.
<sup>46</sup> Lín beh chhú in chòe-gia̍p, lâu hō͘ kiáⁿ-sun chòe ke-gia̍p;  lín beh éng-oán tùi in tiong-kan chhú i chòe lô͘-po̍k;  to̍k-to̍k lín ê hiaⁿ-tī Í-sek-lia̍t lâng, lín m̄-thang giâm-giâm saⁿ koán-hat.
<sup>47</sup> Tiàm tī lín hia ê gōa-lâng, á-sī kià-kha-ê, nā pìⁿ-chòe hó-gia̍h, lí ê hiaⁿ-tī tī in hia pìⁿ-chòe sòng-hiong, chiong ka-kī bōe hō͘ lín tiong-kan ê gōa-lâng, á-sī kià-kha-ê, á-sī gōa-lâng ê ke-cho̍k.
<sup>48</sup> Bōe liáu-āu thang sio̍k-hôe i, i ê hiaⁿ-tī ê chi̍t-ê thang sio̍k-hôe i;
<sup>49</sup> peh-chek, á-sī peh-chek ê kiáⁿ thang sio̍k-hôe i, á-sī pún-ke ê chhin-lâng, iā thang sio̍k i;  i pún-sin nā chiâⁿ-chòe hó-gia̍h iā thang ka-kī sio̍k.
<sup>50</sup> I tio̍h kap bóe-chú sǹg-siàu, tùi bōe ka-kī hit-nî khí, sǹg kàu hi-liân, só͘ bōe ê ké-chîⁿ chiàu nî-hān ê chōe-chió, tio̍h chiàu chòe-kang lâng ê nî-hān kap i sǹg.
<sup>51</sup> Nā só͘ chhun ê nî iáu-kú chōe, chiū tio̍h chiàu hit ê nî-hān, tùi bóe-i ê kè-chîⁿ, i tio̍h hêng i sio̍k-hôe ê kè-chîⁿ.
<sup>52</sup> Nā kàu hi-liân chhun bô kúi-nî, tio̍h kap i sǹg; chiàu hit ê nî-hān tio̍h hêng i sio̍k-hôe kè-chîⁿ.
<sup>53</sup> I tio̍h kap i tòa, chhin-chhiūⁿ nî-nî kò͘-chhiàⁿ ê chòe-kang lâng;  bóe-chú m̄-thang giâm-giâm koán-hat i.
<sup>54</sup> Nā bô tī chiah-ê siū-sio̍k, kàu hi-liân i kap i ê kiáⁿ-jî lóng thang chhut-khì chū-iû.
<sup>55</sup> In-ūi Í-sek-lia̍t lâng sī Góa ê lô͘-po̍k, sī Góa chhōa-chhut Ai-ki̍p tōe ê;  Góa sī Iâ-hô-hoa lín ê Siōng-tè.

</p></div></div><div class="p_outer"><div class="p_left"> <div class="chap">=== 利未記 · 第 26 章 ===</div><p>
<sup>1</sup> Lín m̄-thang為本身做甚麼神佛，也m̄-thang chhāi雕刻ê偶像，á是柱像；也m̄-thang tī lín ê地界安置甚麼刻像ê石，跪拜伊；因為我是耶和華lín ê上帝。
<sup>2</sup> Lín tio̍h守我chiah-ê安歇，敬我ê聖所；我是耶和華。
<sup>3</sup> Lín若遵thàn我ê律例，守我ê誡命來行伊，
<sup>4</sup> 我就kā lín落及時ê 雨，地出伊ê土產，田野ê樹木結果子。
<sup>5</sup> Lín phah五穀beh phah到挽葡萄ê時；挽葡萄beh 挽到掖種ê時；koh lín beh食lín ê米糧到飽，tī lín ê土地安然khiā起。
<sup>6</sup> 我beh賞賜平安tī lín ê地；lín倒teh睏，無人phah驚lín；我beh tī lín ê地除去惡獸，刀劍也無經過lín ê地。
<sup>7</sup> Lín beh趕走對敵，in beh tī lín ê面前倒tī刀下。
<sup>8</sup> Lín五人beh趕走一百人，lín一百人beh趕走一萬人，對敵beh tī lín ê面前倒tī刀下。
<sup>9</sup> 我beh看顧lín，hō͘ lín生養真chōe，也beh kap lín建立我ê約。
<sup>10</sup> Lín beh食khǹg久久ê舊五穀，koh為tio̍h新ê，搬出舊ê。
<sup>11</sup> 我beh tī lín中間立我ê會幕，我ê心也無厭惡lín。
<sup>12</sup> 我beh行tī lín中間，我beh做lín ê上帝，lín beh做我ê百姓。
<sup>13</sup> 我是耶和華lín ê上帝，bat chhōa lín出埃及地，免得lín做in ê奴僕；我bat斬斷lín ê擔ê索，hō͘ lín挺身sin來行。
<sup>14</sup> Lín若m̄聽thàn我，m̄守我lóng總ê誡命，
<sup>15</sup> lín若棄sak我ê律例，心內厭惡我ê法度，致到無行我一切誡命，背我ê約，
<sup>16</sup> 我就beh án-ni款待lín；我定tio̍h beh hō͘ lín驚惶、siau瘦、熱病，目睭phah-pháiⁿ，心憂傷；lín beh空空掖種，因為lín ê對敵beh食伊。
<sup>17</sup> 我beh對lín變面，lín beh排陣tī對敵ê面前；怨恨lín-ê beh管轄lín；無人追趕，lín也beh逃走。
<sup>18</sup> Lín因為chiah-ê tāi-chì若iáu-kú m̄聽thàn我，我就beh為tio̍h lín ê罪加添七倍責罰lín。
<sup>19</sup> 我beh斷絕lín有勢力ê驕傲；koh beh hō͘ lìn ê天親像鐵，lín ê地親像銅。
<sup>20</sup> Lín出力tio̍h磨beh空空，因為lín ê地無出伊ê土產，地 ê樹木也無結伊ê果子。
<sup>21</sup> Lín行tāi-chì若kap我反對，m̄肯聽thàn我，我就beh照lín ê罪加添七倍降災禍hō͘ lín。
<sup>22</sup> 我beh差野獸到lín ê中間，咬食lín ê kiáⁿ兒，吞滅lín ê cheng-siⁿ，hō͘ lín ê人額減少，lín ê路拋荒。
<sup>23</sup> Lín因為chiah-ê iáu-kú無受責督來歸向我，行tāi-chì反對我，
<sup>24</sup> 我也beh行tāi-chì來反對lín；我本身beh因為lín ê罪，phah lín七倍重。
<sup>25</sup> 我koh beh hō͘刀劍臨到lín，報應lín背約ê罪；lín beh受圍困tī城內；我beh降瘟疫tī lín中間；也beh交lín tī對敵ê手。
<sup>26</sup> 我斷絕lín所óa靠ê米糧；hit時beh有十個婦人人tī一個爐kā lín pek餅，秤lín ê額ê食物hō͘ lín，lín beh食，也食bōe飽。
<sup>27</sup> Lín因為這一切ê事，若iáu-kú m̄聽thàn我，也行tāi-chì反對我，
<sup>28</sup> 我就beh發出大受氣，行tāi-chì反對lín；我本身因為lín ê罪，責罰lín七倍ê重。
<sup>29</sup> Koh lín beh食lín ê kiáⁿ ê肉；lín ê cha-bó͘-kiáⁿ ê肉lín也beh食。
<sup>30</sup> 我也beh毀壞lín ê山頭壇，剉lín ê日像，將lín ê身屍hiat tī lín ê偶像ê身上；我ê心也beh厭惡lín。
<sup>31</sup> 我beh hō͘ lín ê城拋荒，hō͘ lín chiah-ê聖所荒廢；我也無beh phīⁿ lín ê香料ê芳味。
<sup>32</sup> 我beh hō͘地荒廢；lín ê對敵khiā tī-hia ê，beh因為án-ni來gông-ngia̍h。
<sup>33</sup> 我beh四散lín tī列邦中；我也beh拔刀追趕lín；lín ê地beh荒廢，lín ê城beh拋荒。
<sup>34</sup> Lín tī對敵ê地khiā起ê時，lín ê地拋荒beh享受伊ê安歇；tī hit時地beh歇睏，享受伊ê安歇。
<sup>35</sup> 地拋荒jōa久，就beh得tio̍h安歇hiah-久；因為lín tiàm tī-hia ê日，lín chiah-ê安歇ê期伊無得tio̍h安歇。
<sup>36</sup> 論到lín所chhun ê人，我beh hō͘ in tī對敵ê地，心驚到暈去；樹葉hō͘風吹振動ê聲追趕in，in beh逃閃，ná親像逃閃刀劍ê；無人追趕伊，也beh跋倒。
<sup>37</sup> 無人追趕ê時，in beh大家相khoeh跋倒，親像tī刀劍ê頭前；lín tī對敵ê面前也khiā bōe tiâu。
<sup>38</sup> Lín beh滅無tī列邦中，對敵ê地beh吞食lín。
<sup>39</sup> Lín所chhun ê人beh tī對敵ê地，因為家己ê罪來消無；也因為祖公ê罪kap in平平消無。
<sup>40</sup> In beh認家己ê罪，kap in祖公ê罪，就是in所干犯我ê罪，koh認家己行tāi-chì反對我；
<sup>41</sup> 所以我行tāi-chì反對in，帶in到對敵ê地；hit時in無受割禮ê心，若有謙卑，甘願受罪ê刑罰，
<sup>42</sup> 我beh記念我kap雅各所立ê約，我beh記念我kap以撒所立ê約，我kap亞伯拉罕所立ê約，我也beh記念chit-ê地。
<sup>43</sup> Hit-ê地hō͘ in離開，得tio̍h享受伊ê安歇，tī伊拋荒，in無tī-teh ê時，koh in甘願受罪ê刑罰，因為in棄sak我ê法度，心內厭惡我ê律例；
<sup>44</sup> 雖然án-ni，in tī對敵ê地ê時，我iáu-kú無棄sak in，也無厭惡in，來一盡滅in，致到背我kap in所立ê約；因為我是耶和華in ê上帝。
<sup>45</sup> 我也beh為tio̍h in ê緣故，記念我kap in ê祖公所立ê約，就是我tī異邦-人ê面前chhōa in出埃及地 ê，beh做in ê上帝ê；我是耶和華。
<sup>46</sup> Chiah-ê律例，法度，教示，就是耶和華tī伊本身kap以色列人ê中間，tī西奈山，託摩西所立ê。

</p></div><div class="p_right"><div class="chap">=== 利未記 · 第 26 章 ===</div><p>
<sup>1</sup> Lín m̄-thang ūi pún-sin chòe sím-mi̍h sîn-pu̍t, iā m̄-thang chhāi tiau-khek ê ngó͘-siōng, á-sī thiāu-siōng;  iā m̄-thang tī lín ê tōe-kài an-tì sím-mi̍h khek-siōng ê chio̍h, kūi-pài i;  in-ūi Góa sī Iâ-hô-hoa lín ê Siōng-tè.
<sup>2</sup> Lín tio̍h siú Góa chiah ê an-hioh, kèng Góa ê sèng-só͘;  Góa sī Iâ-hô-hoa.
<sup>3</sup> Lín nā chun-thàn Góa ê lu̍t-lē, siú Góa ê kài-bēng lâi kiâⁿ i,
<sup>4</sup> Góa chiū kā lín lo̍h ki̍p-sî ê hō͘, tōe chhut i ê thó͘-sán, chhân-iá ê chhiū-ba̍k kiat ké-chí.
<sup>5</sup> Lín phah gō͘-kak beh phah kàu bán phû-tô ê sî;  bán phû-tô beh bán kàu iā-chéng ê sî;  koh lín beh chia̍h lín ê bí-niû kàu pá, tī lín ê thó͘-tōe an-jiân khiā-khí.
<sup>6</sup> Góa beh siúⁿ-sù pêng-an tī lín ê tōe;  lín tó-teh khùn, bô lâng phah-kiaⁿ lín;  Góa beh tī lín ê tōe tû-khì ok-siù, to-kiàm iā bô keng-kè lín ê tōe.
<sup>7</sup> Lín beh kóaⁿ-cháu tùi-te̍k, in beh tī lín ê bīn-chêng tó tī to-ē.
<sup>8</sup> Lín gō͘ lâng beh kóaⁿ-cháu chi̍t-pah lâng, lín chi̍t-pah lâng beh kóaⁿ-cháu chi̍t-bān lâng, tùi-te̍k beh tī lín ê bīn-chêng tó tī to-ē.
<sup>9</sup> Góa beh khòaⁿ-kò͘ lín, hō͘ lín seng-ióng chin-chōe, iā beh kap lín kiàn-li̍p Góa ê iok.
<sup>10</sup> Lín beh chia̍h khǹg kú-kú ê kū ngó͘-kok, koh ūi-tio̍h sin ê, poaⁿ-chhut kū-ê.
<sup>11</sup> Góa beh tī lín tiong-kan li̍p Góa ê hōe-bō͘, Góa ê sim iā bô iàm-ò͘ⁿ lín.
<sup>12</sup> Góa beh kiâⁿ tī lín tiong-kan, Góa beh chòe lín ê Siōng-tè, lín beh chòe Góa ê peh-sìⁿ.
<sup>13</sup> Góa sī Iâ-hô-hoa lín ê Siōng-tè, bat chhōa lín chhut Ai-ki̍p tōe, bián-tit lín chòe in ê lô͘-po̍k;  Góa bat chām-tn̄g lín ê taⁿ ê soh, hō͘ lín théng-sin lâi kiâⁿ.
<sup>14</sup> Lín nā m̄ thiaⁿ-thàn Góa, m̄ siú Góa lóng-chóng ê kài-bēng,
<sup>15</sup> lín nā khì-sak Góa ê lu̍t-lē, sim-lāi iàm-ò͘ⁿ Góa ê hoat-tō͘, tì-kàu bô kiâⁿ Góa it-chhè kài-bēng, pōe Góa ê iok,
<sup>16</sup> Góa chiū beh án-ni khoán-thāi lín;  Góa tiāⁿ-tio̍h beh hō͘ lín kiaⁿ-hiâⁿ, siau-sán, jia̍t-pīⁿ, ba̍k-chiu phah-pháiⁿ, sim iu-siong;  lín beh khang-khang iā-chéng, in-ūi lín ê tùi-te̍k beh chia̍h i.
<sup>17</sup> Góa beh tùi lín pìⁿ-bīn, lín beh pāi-tīn tī tùi-te̍k ê bīn-chêng; oàn-hūn lín-ê beh koán-hat lín;  bô lâng tui-kóaⁿ, lín iā beh tô-cháu.
<sup>18</sup> Lín in-ūi chiah ê tāi-chì nā iáu-kú m̄-thiaⁿ-thàn Góa, Góa chiū beh ūi-tio̍h lín ê chōe ke-thiⁿ chhit-pē chek-hoa̍t lín.
<sup>19</sup> Góa beh toān-choa̍t lín ū sè-le̍k ê kiau-ngō͘;  koh beh hō͘ lìn ê thiⁿ chhin-chhiūⁿ thih, lín ê tōe chhin-chhiūⁿ tâng.
<sup>20</sup> Lín chhut-la̍t tio̍h-bôa beh khang-khang, in-ūi lín ê tōe bô chhut i ê thó͘-sán, tōe ê chhiū-ba̍k iā bô kiat i ê ké-chí.
<sup>21</sup> Lín kiâⁿ tāi-chì nā kap Góa hoán-tùi, m̄-khéng thiaⁿ-thàn Góa, Góa chiū beh chiàu lín ê chōe ke-thiⁿ chhit-pē kàng chai-ē hō͘ lín.
<sup>22</sup> Góa beh chhe iá-siù kàu lín ê tiong-kan, kā-chia̍h lín ê kiáⁿ-jî, thun-bia̍t lín ê cheng-siⁿ, hō͘ lín ê lâng-gia̍h kiám-chió, lín ê lō͘ pha-hng.
<sup>23</sup> Lín in-ūi chiah-ê iáu-kú bô siū chek-tok lâi kui-ǹg Góa, kiâⁿ tāi-chì hoán-tùi Góa,
<sup>24</sup> Góa iā beh kiâⁿ tāi-chì lâi hoán-tùi lín;  Góa pún-sin beh in-ūi lín ê chōe, phah lín chhit-pē tāng.
<sup>25</sup> Góa koh beh hō͘ to-kiàm lîm-kàu lín, pò-èng lín pōe-iok ê chōe;  lín beh siū ûi-khùn tī siâⁿ-lāi;  Góa beh kàng un-e̍k tī lín tiong-kan;  iā beh kau lín tī tùi-te̍k ê chhiú.
<sup>26</sup> Góa toān-choa̍t lín só͘ óa-khò ê bí-niû;  hit-sî beh ū cha̍p ê hū-jîn-lâng tī chi̍t ê lô͘ kā lín pek-piáⁿ, chhìn lín ê gia̍h ê chia̍h-mi̍h hō͘ lín, lín beh chia̍h, iā chia̍h bōe pá.
<sup>27</sup> Lín in-ūi che it-chhè ê sū, nā iáu-kú m̄ thiaⁿ-thàn Góa, iā kiâⁿ tāi-chì hoán-tùi Góa,
<sup>28</sup> Góa chiū beh hoat-chhut tōa siū-khì, kiâⁿ tāi-chì hoán-tùi lín;  Góa pún-sin in-ūi lín ê chōe, chek-hoa̍t lín chhit-pē ê tāng.
<sup>29</sup> Koh lín beh chia̍h lín ê kiáⁿ ê bah;  lín ê cha-bó͘-kiáⁿ ê bah lín iā beh chia̍h.
<sup>30</sup> Góa iā beh húi-hoāi lín ê soaⁿ-thâu-tôaⁿ, chhò lín ê ji̍t-siōng, chiong lín ê sin-si hiat tī lín ê ngó͘-siōng ê sin-chiūⁿ;  Góa ê sim iā beh iàm-ò͘ⁿ lín.
<sup>31</sup> Góa beh hō͘ lín ê siâⁿ pha-hng, hō͘ lín chiah ê sèng-só͘ hong-hòe;  Góa iā bô beh phīⁿ lín ê hiuⁿ-liāu ê phang-bī.
<sup>32</sup> Góa beh hō͘ tōe hong-hòe;  lín ê tùi-te̍k khiā tī-hia ê, beh in-ūi án-ni lâi gông-ngia̍h.
<sup>33</sup> Góa beh sì-sòaⁿ lín tī lia̍t-pang tiong;  Góa iā beh pu̍ih to tui-kóaⁿ lín;  lín ê tōe beh hong-hòe, lín ê siâⁿ beh pha-hng.
<sup>34</sup> Lín tī tùi-te̍k ê tōe khiā-khí ê sî, lín ê tōe pha-hng beh hióng-siū i ê an-hioh;  tī hit-sî tōe beh hioh-khùn, hióng-siū i ê an-hioh.
<sup>35</sup> Tōe pha-hng jōa-kú, chiū beh tit-tio̍h an-hioh hiah-kú;  in-ūi lín tiàm tī-hia ê ji̍t, lín chiah ê an-hioh ê kî i bô tit-tio̍h an-hioh.
<sup>36</sup> Lūn-kàu lín só͘ chhun ê lâng, Góa beh hō͘ in tī tùi-te̍k ê tōe, sim kiaⁿ kàu hūn-khì;  chhiū-hio̍h hō͘ hong chhe tín-tāng ê siaⁿ tui-kóaⁿ in, in beh tô-siám, ná chhin-chhiūⁿ tô-siám to-kiàm ê;  bô lâng tui-kóaⁿ i, iā beh poa̍h-tó.
<sup>37</sup> Bô lâng tui-kóaⁿ ê sî, in beh tāi-ke saⁿ-khoeh poa̍h-tó, chhin-chhiūⁿ tī to-kiàm ê thâu-chêng;  lín tī tùi-te̍k ê bīn-chêng iā khiā bōe tiâu.
<sup>38</sup> Lín beh bia̍t-bô tī lia̍t-pang-tiong, tùi-te̍k ê tōe beh thun-chia̍h lín.
<sup>39</sup> Lín só͘ chhun ê lâng beh tī tùi-te̍k ê tōe, in-ūi ka-kī ê chōe lâi siau-bô;  iā in-ūi chó͘-kong ê chōe kap in pîⁿ-pîⁿ siau-bô.
<sup>40</sup> In beh jīn ka-kī ê chōe, kap in chó͘-kong ê chōe, chiū-sī in só͘ kan-hoān Góa ê chōe, koh jīn ka-kī kiâⁿ tāi-chì hoán-tùi Góa;
<sup>41</sup> só͘-í Góa kiâⁿ tāi-chì hoán-tùi in, tòa in kàu tùi-te̍k ê tōe;  hit-sî in bô siū kat-lé ê sim, nā ū khiam-pi, kam-goān siū chōe ê hêng-hoa̍t,
<sup>42</sup> Góa beh kì-liām Góa kap Ngá-kok só͘ li̍p ê iok, Góa beh kì-liām Góa kap Í-sat só͘ li̍p ê iok, Góa kap A-pek-la̍h-hán só͘ li̍p ê iok,  Góa iā beh kì-liām chit ê tōe.
<sup>43</sup> Hit ê tōe hō͘ in lī-khui, tit-tio̍h hióng-siū i ê an-hioh, tī i pha-hng, in bô tī-teh ê sî, koh in kam-goān siū chōe ê hêng-hoa̍t, in-ūi in khì-sak Góa ê hoat-tō͘, sim-lāi iàm-ò͘ⁿ Góa ê lu̍t-lē;
<sup>44</sup> sui-jiân án-ni, in tī tùi-te̍k ê tōe ê sî, Góa iáu-kú bô khì-sak in, iā bô iàm-ò͘ⁿ in, lâi it-chīn bia̍t in, tì-kàu pōe Góa kap in só͘ li̍p ê iok;  in-ūi Góa sī Iâ-hô-hoa in ê Siōng-tè.
<sup>45</sup> Góa iā beh ūi-tio̍h in ê iân-kò͘, kì-liām Góa kap in ê chó͘-kong só͘ li̍p ê iok, chiū-sī Góa tī īⁿ-pang-lâng ê bīn-chêng chhōa in chhut Ai-ki̍p tōe ê, beh chòe in ê Siōng-tè-ê;  Góa sī Iâ-hô-hoa.
<sup>46</sup> Chiah ê lu̍t-lē, hoat-tō͘, kà-sī, chiū-sī Iâ-hô-hoa tī I pún-sin kap Í-sek-lia̍t lâng ê tiong-kan, tī Se-nái soaⁿ, thok Mô͘-se só͘ li̍p ê.

</p></div></div><div class="p_outer"><div class="p_left"> <div class="chap">=== 利未記 · 第 27 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h吩咐以色列人講：用人下特別ê願，tio̍h照你所估ê身價歸hō͘耶和華。
<sup>3</sup> 你所估ê價，ta-po͘人tùi二十歲到六十歲，tio̍h估伊ê價銀五十sià-khek-le̍k，照聖所ê sià-khek-le̍k。
<sup>4</sup> 若是cha-bó͘人，你tio̍h估伊ê價三十sià-khek-le̍k。
<sup>5</sup> 若是tùi五歲到二十歲，ta-po͘-ê你tio̍h估伊ê價二十sià-khek-le̍k；cha-bó͘人估十sià-khek-le̍k。
<sup>6</sup> 若是tùi滿月到五歲，ta-po͘-ê你tio̍h估價銀五sià-khek-le̍k，cha-bó͘-ê tio̍h估價銀三sià-khek-le̍k。
<sup>7</sup> 若是tùi六十歲以上，ta-po͘人你tio̍h估價銀十五sià-khek-le̍k，cha-bó͘人十sià-khek-le̍k。
<sup>8</sup> Hit人若sòng-hiong，bōe照你所估ê價，就tio̍h hō͘伊khiā tī祭司ê面前，祭司tio̍h估伊；照下願ê人ê氣力，祭司tio̍h估伊。
<sup>9</sup> 若是cheng-siⁿ，就是人獻hō͘耶和華做禮物ê，lóng tio̍h分別伊做聖。
<sup>10</sup> 人m̄-thang改換，也m̄-thang對換，或是用好ê換pháiⁿ-ê，á是用pháiⁿ-ê 換好ê；若用cheng-siⁿ對換cheng-siⁿ，所下ê kap所換ê lóng tio̍h分別伊做聖。
<sup>11</sup> 若無清氣ê cheng-siⁿ，人所m̄-thang獻hō͘耶和華做禮物ê，就tio̍h hō͘ cheng-siⁿ khiā tī祭司ê面前；
<sup>12</sup> 祭司就tio̍h估伊ê價；cheng-siⁿ是好是pháiⁿ，你祭司所估ê án-ni就是。
<sup>13</sup> 伊若一定beh贖回，就tio̍h tī你所估ê價錢以外，加添五份ê一份。
<sup>14</sup> 人用厝分別做聖，歸hō͘耶和華，祭司就tio̍h估伊ê價，厝是好是pháiⁿ；祭司所估ê價，照án-ni定tio̍h。
<sup>15</sup> 分別伊ê厝做聖ê，若beh贖回，就tio̍h tī你所估ê價銀以外，加添五份ê一份；厝照舊歸伊。
<sup>16</sup> 人若tùi伊ê業ê地分別一份做聖歸hō͘耶和華，你tio̍h照伊掖種ê chōe少估伊ê價；若也大麥一hō-mûi-jíⁿ，價銀tio̍h五十sià-khek-le̍k。
<sup>17</sup> 伊若tùi禧年乞將地分別做聖，就tio̍h照你所估ê價錢來定tio̍h。
<sup>18</sup> 設使伊tī禧年以後將地分別做聖，祭司就tio̍h tùi hit-tia̍p到禧年所chhun ê年額，算伊ê價錢；也tio̍h tùi你所估ê，來減少伊。
<sup>19</sup> 分別伊ê地做聖ê，若一定beh贖回，伊就tio̍h tī你所估ê價錢以外，加添五份ê一份；地就定tio̍h歸伊。
<sup>20</sup> 伊若m̄贖回hit-ê地，á是將地賣hō͘別人，就bōe能koh贖得。
<sup>21</sup> Hit-ê地到禧年ê時已經交出，tio̍h做聖歸hō͘耶和華，親像永遠獻ê地一樣，tio̍h歸hō͘祭司做業。
<sup>22</sup> 伊若將所買ê一塊地，m̄是伊產業ê地，分別做聖歸hō͘耶和華；
<sup>23</sup> 祭司就tio̍h用你所估ê價錢kā伊推算到禧年；hit日伊tio̍h the̍h出你所估ê價錢做聖，歸hō͘耶和華。
<sup>24</sup> 禧年已經到，hit-ê地tio̍h歸賣主，就是hit-ê承接業ê原主。
<sup>25</sup> 見若你所估ê價銀，lóng tio̍h照聖所ê sià-khek-le̍k；二十kùi-la̍h做一sià-khek-le̍k。
<sup>26</sup> 獨獨cheng-siⁿ ê中間頭水生ê，無論是牛是羊，已經歸耶和華做頭水生ê，人m̄-thang koh分別伊做聖，因為這本是耶和華ê。
<sup>27</sup> 若是無清氣ê cheng-siⁿ所生ê，就tio̍h照你所估ê價，加五份一來贖回伊；若m̄贖回，就tio̍h照你所估ê價來賣。
<sup>28</sup> 獨獨一切永遠獻ê，就是人tùi伊所有ê永遠獻hō͘耶和華，無論是人，是cheng-siⁿ，á是伊產業ê地，lóng m̄-thang賣，也m̄-thang贖回；伊永遠獻ê是至聖，歸hō͘耶和華。
<sup>29</sup> 見若永遠獻ê就是tùi人ê中間永遠獻，lóng m̄-thang贖；伊的確tio̍h受死。
<sup>30</sup> 見若地上所有ê，無論是土產，á是樹頂ê果子，十份ê一份是耶和華ê，做聖歸hō͘耶和華。
<sup>31</sup> 人若beh贖回chit-ê十份一ê甚麼物，就tio̍h加五份ê一份。
<sup>32</sup> 見若牛群，羊群ê十份一，經過柺á下ê，每第十隻tio̍h做聖歸hō͘耶和華。
<sup>33</sup> 無管伊是好pháiⁿ，m̄-thang對換；若beh對換，就所對換ê kap本然ê cheng-siⁿ，lóng tio̍h做聖，bōe贖得。
<sup>34</sup> 這就是耶和華tī西奈山為tio̍h以色列人所命令摩西chiah-ê命令。

</p></div><div class="p_right"><div class="chap">=== 利未記 · 第 27 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h hoan-hù Í-sek-lia̍t lâng kóng, Ēng lâng hē te̍k-pia̍t ê goān, tio̍h chiàu lí só͘ kó͘ ê sin-kè kui hō͘ Iâ-hô-hoa.
<sup>3</sup> Lí só͘ kó͘ ê kè, ta-po͘-lâng tùi jī-cha̍p hè kàu la̍k-cha̍p hè, tio̍h kó͘ i ê kè-gûn gō͘-cha̍p sià-khek-le̍k, chiàu sèng-só͘ ê sià-khek-le̍k.
<sup>4</sup> Nā sī cha-bó͘-lâng, lí tio̍h kó͘ i ê kè saⁿ-cha̍p sià-khek-le̍k.
<sup>5</sup> Nā sī tùi gō͘-hè kàu jī-cha̍p hè, ta-po͘-ê lí tio̍h kó͘ i ê kè jī-cha̍p sià-khek-le̍k;  cha-bó͘-lâng kó͘ cha̍p sià-khek-le̍k.
<sup>6</sup> Nā sī tùi móa-ge̍h kàu gō͘-hè, ta-po͘-ê lí tio̍h kó͘ kè-gûn gō͘ sià-khek-le̍k, cha-bó͘-ê tio̍h kó͘ kè-gûn saⁿ sià-khek-le̍k.
<sup>7</sup> Nā sī tùi la̍k-cha̍p hè í-chiūⁿ, ta-po͘-lâng lí tio̍h kó͘ kè-gûn cha̍p-gō͘ sià-khek-le̍k, cha-bó͘-lâng cha̍p sià-khek-le̍k.
<sup>8</sup> Hit-lâng nā sòng-hiong, bōe chiàu lí só͘ kó͘ ê kè, chiū tio̍h hō͘ i khiā tī chè-si ê bīn-chêng, chè-si tio̍h kó͘ i;  chiàu hē-goān ê lâng ê khùi-la̍t, chè-si tio̍h kó͘ i.
<sup>9</sup> Nā sī cheng-siⁿ, chiū-sī lâng hiàn hō͘ Iâ-hô-hoa chòe lé-mi̍h ê, lóng tio̍h hun-piat i chòe-sèng.
<sup>10</sup> Lâng m̄-thang kóe-ōaⁿ, iā m̄-thang tùi-ōaⁿ, he̍k-sī ēng hó-ê ōaⁿ pháiⁿ-ê, á-sī ēng pháiⁿ-ê ōaⁿ hó-ê;  nā ēng cheng-siⁿ tùi-ōaⁿ cheng-siⁿ, só͘ hē ê kap só͘ ōaⁿ ê lóng tio̍h hun-piat i chòe-sèng.
<sup>11</sup> Nā bô chheng-khì ê cheng-siⁿ, lâng só͘ m̄-thang  hiàn-hō͘ Iâ-hô-hoa chòe lé-mi̍h ê, chiū tio̍h hō͘ cheng-siⁿ khiā tī chè-si ê bīn-chêng;
<sup>12</sup> chè-si chiū tio̍h kó͘ i ê kè;  cheng-siⁿ sī hó sī pháiⁿ, lí chè-si só͘-kó͘-ê án-ni chiū-sī.
<sup>13</sup> I nā it-tēng beh sio̍k-hôe, chiū tio̍h tī lí só͘ kó͘ ê kè-chîⁿ í-gōa, ke-thiⁿ gō͘-hūn ê chi̍t-hūn.
<sup>14</sup> Lâng ēng chhù hun-piat chòe-sèng, kui hō͘ Iâ-hô-hoa, chè-si chiū tio̍h kó͘ i ê kè, chhù sī hó sī pháiⁿ; chè-si só͘ kó͘ ê kè, chiàu án-ni tiāⁿ-tio̍h.
<sup>15</sup> Hun-piat i ê chhù chòe-sèng ê, nā beh sio̍k-hôe, chiū tio̍h tī lí só͘ kó͘ ê kè-gûn í-gōa, ke-thiⁿ gō͘-hūn ê chi̍t-hūn;  chhù chiàu-kū kui i.
<sup>16</sup> Lâng nā tùi i ê gia̍p ê tōe hun-piat chi̍t-hūn chòe-sèng kui hō͘ Iâ-hô-hoa, lí tio̍h chiàu i iā-chéng ê chōe-chió kó͘ i ê kè;  nā iā tōa-be̍h chi̍t hō-mûi-jíⁿ, kè-gûn tio̍h gō͘-cha̍p sià-khek-le̍k.
<sup>17</sup> I nā tùi hi-liân khí chiong tōe hun-piat chòe-sèng, chiū tio̍h chiàu lí só͘ kó͘ ê kè-chîⁿ lâi tiāⁿ-tio̍h.
<sup>18</sup> Siat-sú i tī hi-liân í-āu chiong tōe hun-piat chòe-sèng, chè-si chiū tio̍h tùi hit-tia̍p kàu hi-liân só͘ chhun ê nî-gia̍h, sǹg i ê kè-chîⁿ;  iā tio̍h tùi lí só͘ kó͘-ê, lâi kiám-chió i.
<sup>19</sup> Hun-piat i ê tōe chòe-sèng ê, nā it-tēng beh sio̍k-hôe, i chiū tio̍h tī lí só͘ kó͘ ê kè-chîⁿ í-gōa, ke-thiⁿ gō͘-hūn ê chi̍t-hūn;  tōe chiū tiāⁿ-tio̍h kui i.
<sup>20</sup> I nā m̄ sio̍k-hôe hit ê tōe, á-sī chiong tōe bōe hō͘ pa̍t-lâng, chiū bōe-ōe koh sio̍k-tit.
<sup>21</sup> Hit ê tōe kàu hi-liân ê sî í-keng kau-chhut, tio̍h chòe-sèng kui hō͘ Iâ-hô-hoa, chhin-chhiūⁿ éng-oán hiàn ê tōe chi̍t-iūⁿ, tio̍h kui hō͘ chè-si chòe-gia̍p.
<sup>22</sup> I nā chiong só͘ bóe ê chi̍t tè tōe, m̄-sī i sán-gia̍p ê tōe, hun-piat chòe-sèng kui hō͘ Iâ-hô-hoa;
<sup>23</sup> chè-si chiū tio̍h ēng lí só͘ kó͘ ê kè-chîⁿ kā i chhui-sǹg  kàu hi-liân;  hit-ji̍t i tio̍h the̍h-chhut lí só͘ kó͘ ê kè-chîⁿ chòe-sèng, kui hō͘ Iâ-hô-hoa.
<sup>24</sup> Hi-liân í-keng kàu, hit ê tōe tio̍h kui bōe-chú, chiū-sī hit ê sêng-chiap gia̍p ê goân-chú.
<sup>25</sup> Kìⁿ-nā lí só͘ kó͘ ê kè-gûn, lóng tio̍h chiàu sèng-só͘ ê sià-khek-le̍k;  jī-cha̍p kùi-la̍h chòe chi̍t sià-khek-le̍k.
<sup>26</sup> To̍k-to̍k cheng-siⁿ ê tiong-kan thâu-chúi-siⁿ ê, bô-lūn sī gû sī iûⁿ, í-keng kui Iâ-hô-hoa chòe thâu-chúi-siⁿ ê, lâng m̄-thang koh hun-piat i chòe-sèng, in-ūi che pún sī Iâ-hô-hoa ê.
<sup>27</sup> Nā sī bô chheng-khì ê cheng-siⁿ só͘ siⁿ ê, chiū tio̍h chiàu lí só͘ kó͘ ê kè, ke gō͘-hūn-chi̍t lâi sio̍k-hôe i;  nā m̄ sio̍k-hôe, chiū tio̍h chiàu lí só͘ kó͘ ê kè lâi bōe.
<sup>28</sup> To̍k-to̍k it-chhè éng-oán hiàn ê, chiū-sī lâng tùi i só͘ ū ê éng-oán hiàn-hō͘ Iâ-hô-hoa, bô-lūn sī lâng, sī cheng-siⁿ, á-sī i sán-gia̍p ê tōe, lóng m̄-thang bōe,  iā m̄-thang sio̍k-hôe;  i éng-oán hiàn-ê sī chì-sèng, kui hō͘ Iâ-hô-hoa.
<sup>29</sup> Kìⁿ-nā éng-oán hiàn-ê chiū-sī tùi lâng ê tiong-kan éng-oán hiàn, lóng m̄-thang sio̍k;  i tek-khak tio̍h siū sí.
<sup>30</sup> Kìⁿ-nā tōe-chiūⁿ só͘ ū ê, bô-lūn sī thó͘-sán, á-sī chhiū-téng ê ké-chí, cha̍p-hūn ê chi̍t-hūn sī Iâ-hô-hoa ê, chòe-sèng kui hō͘ Iâ-hô-hoa.
<sup>31</sup> Lâng nā beh sio̍k-hôe chit ê cha̍p-hūn-chi̍t ê sím-mi̍h mi̍h, chiū tio̍h ke gō͘-hūn ê chi̍t-hūn.
<sup>32</sup> Kìⁿ-nā gû-kûn, iûⁿ-kûn ê cha̍p-hūn-chi̍t, keng-kè koáiⁿ-á-ē ê, múi tē-cha̍p-chiah tio̍h chòe-sèng kui hō͘ Iâ-hô-hoa.
<sup>33</sup> Bô-koán i sī hó-pháiⁿ, m̄-thang tùi-ōaⁿ; nā beh tùi-ōaⁿ, chiū só͘ tùi-ōaⁿ-ê kap pún-jiân ê cheng-siⁿ, lóng tio̍h chòe-sèng, bōe sio̍k-tit.
<sup>34</sup> Che chiū-sī Iâ-hô-hoa tī Se-nái soaⁿ ūi-tio̍h Í-sek-lia̍t lâng só͘ bēng-lēng Mô͘-se chiah ê bēng-lēng.

</p></div></div></section>

<section>

<div class="p_outer"><div class="p_left"> <div class="chap">=== 民數記 · 第 1 章 ===</div><p>
<sup>1</sup> 以色列人出埃及地以後，第二年，二月初一日，耶和華tī西奈ê曠野tī會幕中吩咐摩西講：
<sup>2</sup> Lín tio̍h將以色列全會ê總數，照in ê家口宗族，照人名ê數額，算in ta-po͘ ê人丁。
<sup>3</sup> 見若以色列中，tùi二十歲以上，能出去交戰ê，你kap亞倫tio̍h照in ê軍隊來點算伊。
<sup>4</sup> 每支派中，tio̍h有一人，做in ê族長ê，來幫贊lín。
<sup>5</sup> Kap lín khiā做堆ê人，in ê名字記tī下底。屬Liû-piān ê，有Sī-tiu-jíⁿ ê kiáⁿ Í-lī-siok。
<sup>6</sup> 屬西門ê，有So͘-lī-sa-tāi ê kiáⁿ Sī-lō͘-bia̍t。
<sup>7</sup> 屬猶大ê，有A-bí-ná-ta̍t ê kiáⁿ，Ná-sūn。
<sup>8</sup> 屬Í-sat-ka ê，有So͘-ap ê kiáⁿ，Ná-thán-gia̍p。
<sup>9</sup> 屬Se-pò͘-lûn ê，有Hi-lûn ê kiáⁿ，Í-lī-ap。
<sup>10</sup> 約瑟ê kiáⁿ孫屬Í-hoat-liân ê，有A-bí-hut ê kiáⁿ，Í-lī-sa-má；屬Má-ná-se ê，有Pí-tāi-siok ê kiáⁿ，Ka-má-lia̍t。
<sup>11</sup> 屬便雅憫ê，有Ki-to-nî ê kiáⁿ，A-pí-tàn。
<sup>12</sup> 屬Tàn ê，有A-bí-sa-tāi ê kiáⁿ，A-hi-í-siā。
<sup>13</sup> 屬A-siat ê，有Gô-lân ê kiáⁿ，Phàⁿ-kiat。
<sup>14</sup> 屬Ka-tek ê，有Tiu-jíⁿ ê kiáⁿ，Í-lī-ngá-sat。
<sup>15</sup> 屬Ná-hut-tha-lí ê，有Í-lâm ê kiáⁿ，A-hi-la̍h。
<sup>16</sup> Chiah-ê lóng是tùi會中揀選ê，ta̍k-ê做in本支派ê首領，lóng是以色列軍隊中ê統領。
<sup>17</sup> 摩西、亞倫就chhōa hiah-ê受記名ê人；tī二月初一日，召集會眾；
<sup>18</sup> in就照in ê人丁，tùi二十歲以上，照in ê名額，照in ê家口宗族，排列in ê世系。
<sup>19</sup> 耶和華án-ni命令摩西，伊就tī西奈ê曠野點算in。
<sup>20</sup> 以色列ê大kiáⁿ，Liû-piān kiáⁿ孫ê世系，照in ê家口，in ê宗族，照人名ê數額，照in ê人丁，tùi二十歲以上ê ta-po͘-ê，能出去交戰ê；
<sup>21</sup> 屬Liû-piān ê支派計算ê，四萬六千五百名。
<sup>22</sup> 西門kiáⁿ孫ê世系，照in ê家口，in ê宗族，計算ê，照人名ê數額，照in ê人丁，tùi二十歲以上ê ta-po͘，能出去交戰ê；
<sup>23</sup> 屬西門ê支派計算ê，五萬九千三百名。
<sup>24</sup> Ka-tek kiáⁿ孫ê世系，照in ê家口，in ê宗族，照人名ê數額，tùi二十歲以上，能出去交戰ê；
<sup>25</sup> 屬Ka-tek ê支派，計算ê，四萬五千六百五十名。
<sup>26</sup> 猶大kiáⁿ孫ê世系，照in ê家口，in ê宗族，照人名ê數額，tùi二十歲以上，能出去交戰ê；
<sup>27</sup> 屬猶大ê支派，計算ê，七萬四千六百名。
<sup>28</sup> Í-sat-ka kiáⁿ孫ê世系，照in ê家口，in ê宗族，照人名ê數額，tùi二十歲以上能出去交戰ê；
<sup>29</sup> 屬Í-sat-ka ê支派，計算ê，五萬四千四百名。
<sup>30</sup> Se-pò͘-lûn kiáⁿ孫ê世系，照in ê家口，in ê宗族，照人名ê數額，tùi二十歲以上，能出去交戰ê；
<sup>31</sup> 屬Se-pò͘-lûn ê支派，計算ê，五萬七千四百名。
<sup>32</sup> 約瑟ê kiáⁿ孫，屬2-hoat-liân kiáⁿ孫ê世系，照in ê家口，in ê宗族，照人名ê數額，tùi二十歲以上，能出去交戰ê；
<sup>33</sup> 屬Í-hoat-liân ê支派計算ê，四萬連五百名。
<sup>34</sup> Má-ná-se kiáⁿ孫ê世系，照in ê家口，in ê宗族，照人名ê數額，tùi二十歲以上，能出去交戰ê；
<sup>35</sup> 屬Má-ná-se ê支派，計算ê，三萬兩千兩百名。
<sup>36</sup> 便雅憫kiáⁿ孫ê世系，照in ê家口，in ê宗族，照人名ê數額，tùi二十歲以上，能出去交戰ê；
<sup>37</sup> 屬便雅憫ê支派，計算ê，三萬五千四百名。
<sup>38</sup> Tàn kiáⁿ孫ê世系，照in ê家口，in ê宗族，照人名ê數額，tùi二十歲以上，能出去交戰ê；
<sup>39</sup> 屬Tàn ê支派，計算ê，六萬兩千七百名。
<sup>40</sup> A-siat kiáⁿ孫ê世系，照in ê家口，in ê宗族，照人名ê數額，tùi二十歲以上，能出去交戰ê；
<sup>41</sup> 屬A-siat ê支派，計算ê，四萬一千五百名。
<sup>42</sup> Ná-hut-tha-lī kiáⁿ孫ê世系，照in ê家口，in ê宗族，照人名ê數額，tùi二十歲以上，能出去交戰ê；
<sup>43</sup> 屬Ná-hut-tha-lī ê支派，計算ê，五萬三千四百名。
<sup>44</sup> Chiah-ê lóng是計算ê，是摩西、亞倫kap以色列十二個首領所算ê；in ta̍k-ê代表in ê宗族。
<sup>45</sup> Án-ni以色列人計算ê，照伊ê宗族，tùi二十歲以上，見若以色列中能出去交戰ê人；
<sup>46</sup> 就是一切計算ê共六十萬連三千五百五十名。
<sup>47</sup> 獨獨利未人照祖宗ê支派，無算在內。
<sup>48</sup> 因為耶和華bat吩咐摩西講：
<sup>49</sup> 獨獨利未支派你m̄-thang點算，也m̄-thang tī以色列中算in ê總額。
<sup>50</sup> 獨獨tio̍h派利未人管理證據ê會幕，kap其中一切ê器具，kap一切屬tī hit內面ê；in tio̍h扛會幕kap其中一切ê器具，也tio̍h伺候會幕，tī伊ê四圍安營。
<sup>51</sup> 會幕beh起身ê時，tio̍h利未人拆伊；會幕beh搭ê時，tio̍h利未人khiā伊；以外ê人近óa伊，的確tio̍h受死。
<sup>52</sup> 以色列人搭布棚，各照in ê軍隊，各歸in ê本營，各歸in ê大旗。
<sup>53</sup> 獨獨利未人tio̍h tī證據ê會幕四圍安營，免得大受氣臨到tī以色列ê會眾；利未人也tio̍h守證據ê會幕ê責成。
<sup>54</sup> 以色列人就án-ni行；見若耶和華所命令摩西ê，in就照án-ni行。

</p></div><div class="p_right"><div class="chap">=== 民數記 · 第 1 章 ===</div><p>
<sup>1</sup> Í-sek-lia̍t lâng chhut Ai-ki̍p tōe í-āu, tē-jī nî, jī-ge̍h chhoe-it ji̍t,  Iâ-hô-hoa tī Se-nái ê khòng-iá tī hōe-bō͘-tiong hoan-hù Mô͘-se kóng,
<sup>2</sup> Lín tio̍h chiong Í-sek-lia̍t choân-hōe ê chóng-sò͘, chiàu in ê ke-kháu chong-cho̍k, chiàu lâng-miâ ê siàu-gia̍h, sǹg in ta-po͘ ê jîn-teng.
<sup>3</sup> Kìⁿ-nā Í-sek-lia̍t tiong, tùi jī-cha̍p hè í-chiūⁿ, ōe chhut khì kau-chiàn ê, lí kap A-lûn tio̍h chiàu in ê kun-tūi lâi tiám-sǹg i.
<sup>4</sup> Múi chi-phài-tiong, tio̍h ū chi̍t-lâng, chòe in ê cho̍k-tiúⁿ ê, lâi pang-chān lín.
<sup>5</sup> Kap lín khiā chòe-tui ê lâng, in ê miâ-jī kì tī ē-tóe.  Sio̍k Liû-piān ê, ū Sī-tiu-jíⁿ ê kiáⁿ Í-lī-siok.
<sup>6</sup> Sio̍k Se-biān ê, ū So͘-lī-sa-tāi ê kiáⁿ Sī-lō͘-bia̍t.
<sup>7</sup> Sio̍k Iû-tāi ê, ū A-bí-ná-ta̍t ê kiáⁿ, Ná-sūn.
<sup>8</sup> Sio̍k Í-sat-ka ê, ū So͘-ap ê kiáⁿ, Ná-thán-gia̍p.
<sup>9</sup> Sio̍k Se-pò͘-lûn ê, ū Hi-lûn ê kiáⁿ, Í-lī-ap.
<sup>10</sup> Iok-sek ê kiáⁿ-sun sio̍k Í-hoat-liân ê, ū A-bí-hut ê kiáⁿ, Í-lī-sa-má;  sio̍k Má-ná-se ê, ū Pí-tāi-siok ê kiáⁿ,  Ka-má-lia̍t.
<sup>11</sup> Sio̍k Piān-ngá-bín ê, ū Ki-to-nî ê kiáⁿ, A-pí-tàn.
<sup>12</sup> Sio̍k Tàn ê, ū A-bí-sa-tāi ê kiáⁿ, A-hi-í-siā.
<sup>13</sup> Sio̍k A-siat ê, ū Gô-lân ê kiáⁿ, Phàⁿ-kiat.
<sup>14</sup> Sio̍k Ka-tek ê, ū Tiu-jíⁿ ê kiáⁿ, Í-lī-ngá-sat.
<sup>15</sup> Sio̍k Ná-hut-tha-lí ê, ū Í-lâm ê kiáⁿ, A-hi-la̍h.
<sup>16</sup> Chiah-ê lóng sī tùi hōe-tiong kéng-soán ê, ta̍k-ê chòe in pún chi-phài ê siú-léng, lóng sī Í-sek-lia̍t kun-tūi-tiong ê thóng-léng.
<sup>17</sup> Mô͘-se A-lûn chiū chhōa hiah ê siū kì-miâ ê lâng; tī jī-ge̍h chhoe-it ji̍t, tiàu-chi̍p hōe-chiòng;
<sup>18</sup> in chiū chiàu in ê jîn-teng, tùi jī-cha̍p hè í-siōng, chiàu in ê miâ-gia̍h, chiàu in ê ke-kháu chong-cho̍k, pâi-lia̍t in ê sè-hē.
<sup>19</sup> Iâ-hô-hoa án-ni bēng-lēng Mô͘-se, i chiū tī Se-nái ê khòng-iá tiám-sǹg in.
<sup>20</sup> Í-sek-lia̍t ê tōa-kiáⁿ, Liû-piān kiáⁿ-sun ê sè-hē, chiàu in ê ke-kháu, in ê chong-cho̍k, chiàu lâng-miâ ê siàu-gia̍h, chiàu in ê jîn-teng, tùi jī-cha̍p hè í-chiūⁿ ê ta-po͘-ê, ōe chhut-khì kau-chiàn-ê;
<sup>21</sup> sio̍k Liû-piān ê chi-phài kè-sǹg-ê, sì-bān la̍k-chheng gō͘-pah miâ.
<sup>22</sup> Se-biān kiáⁿ-sun ê sè-hē, chiàu in ê ke-kháu, in ê chong-cho̍k, kè-sǹg-ê, chiàu lâng-miâ ê siàu-gia̍h, chiàu in ê jîn-teng, tùi jī-cha̍p hè í-chiūⁿ ê ta-po͘, ōe chhut-khì kau-chiàn-ê;
<sup>23</sup> sio̍k Se-biān ê chi-phài kè-sǹg-ê, gō͘-bān káu-chheng saⁿ-pah miâ.
<sup>24</sup> Ka-tek kiáⁿ-sun ê sè-hē, chiàu in ê ke-kháu, in ê chong-cho̍k, chiàu lâng-miâ ê siàu-gia̍h, tùi jī-cha̍p hè í-chiūⁿ, ōe chhut-khì kau-chiàn-ê;
<sup>25</sup> sio̍k Ka-tek ê chi-phài, kè-sǹg-ê, sì-bān gō͘-chheng la̍k-pah gō͘-cha̍p miâ.
<sup>26</sup> Iû-tāi kiáⁿ-sun ê sè-hē, chiàu in ê ke-kháu, in ê chong-cho̍k, chiàu lâng-miâ ê siàu-gia̍h, tùi jī-cha̍p hè í-chiūⁿ, ōe chhut-khì kau-chiàn-ê;
<sup>27</sup> sio̍k Iû-tāi ê chi-phài, kè-sǹg-ê, chhit-bān sì-chheng la̍k-pah miâ.
<sup>28</sup> Í-sat-ka kiáⁿ-sun ê sè-hē, chiàu in ê ke-kháu, in ê chong-cho̍k, chiàu lâng-miâ ê siàu-gia̍h, tùi jī-cha̍p hè í-chiūⁿ ōe chhut-khì kau-chiàn-ê;
<sup>29</sup> sio̍k Í-sat-ka ê chi-phài, kè-sǹg-ê, gō͘-bān sì-chheng sì-pah miâ.
<sup>30</sup> Se-pò͘-lûn kiáⁿ-sun ê sè-hē, chiàu in ê ke-kháu, in ê chong-cho̍k, chiàu lâng-miâ ê siàu-gia̍h, tùi jī-cha̍p hè í-chiūⁿ, ōe chhut-khì kau-chiàn-ê;
<sup>31</sup> sio̍k Se-pò͘-lûn ê chi-phài, kè-sǹg-ê, gō͘-bān chhit-chheng sì-pah miâ.
<sup>32</sup> Iok-sek ê kiáⁿ-sun, sio̍k Í-hoat-liân kiáⁿ-sun ê sè-hē, chiàu in ê ke-kháu, in ê chong-cho̍k, chiàu lâng-miâ ê siàu-gia̍h, tùi jī-cha̍p hè í-chiūⁿ, ōe chhut-khì kau-chiàn-ê;
<sup>33</sup> sio̍k Í-hoat-liân ê chi-phài, kè-sǹg-ê, sì-bān liân gō͘-pah miâ.
<sup>34</sup> Má-ná-se kiáⁿ-sun ê sè-hē, chiàu in ê ke-kháu, in ê chong-cho̍k, chiàu lâng-miâ ê siàu-gia̍h, tùi jī-cha̍p hè í-chiūⁿ, ōe chhut-khì kau-chiàn-ê;
<sup>35</sup> sio̍k Má-ná-se ê chi-phài, kè-sǹg-ê, saⁿ-bān nn̄g-chheng nn̄g-pah miâ.
<sup>36</sup> Piān-ngá-bín kiáⁿ-sun ê sè-hē, chiàu in ê ke-kháu, in ê chong-cho̍k, chiàu lâng-miâ ê siàu-gia̍h, tùi jī-cha̍p hè í-chiūⁿ, ōe chhut-khì kau-chiàn-ê;
<sup>37</sup> sio̍k Piān-ngá-bín ê chi-phài, kè-sǹg-ê, saⁿ-bān gō͘-chheng sì-pah miâ.
<sup>38</sup> Tàn kiáⁿ-sun ê sè-hē, chiàu in ê ke-kháu, in ê chong-cho̍k, chiàu lâng-miâ ê siàu-gia̍h, tùi jī-cha̍p hè í-chiūⁿ, ōe chhut-khì kau-chiàn-ê;
<sup>39</sup> sio̍k Tàn ê chi-phài, kè-sǹg-ê, la̍k-bān nn̄g-chheng chhit-pah miâ.
<sup>40</sup> A-siat kiáⁿ-sun ê sè-hē, chiàu in ê ke-kháu, in ê chong-cho̍k, chiàu lâng-miâ ê siàu-gia̍h, tùi jī-cha̍p hè í-chiūⁿ, ōe chhut-khì kau-chiàn-ê;
<sup>41</sup> sio̍k A-siat ê chi-phài, kè-sǹg-ê, sì-bān chi̍t-chheng gō͘-pah miâ.
<sup>42</sup> Ná-hut-tha-lī kiáⁿ-sun ê sè-hē, chiàu in ê ke-kháu, in ê chong-cho̍k, chiàu lâng-miâ ê siàu-gia̍h, tùi jī-cha̍p hè í-chiūⁿ, ōe chhut-khì kau-chiàn-ê;
<sup>43</sup> sio̍k Ná-hut-tha-lī ê chi-phài, kè-sǹg-ê, gō͘-bān saⁿ-chheng sì-pah miâ.
<sup>44</sup> Chiah-ê lóng sī kè-sǹg-ê, sī Mô͘-se A-lûn kap Í-sek-lia̍t cha̍p-jī ê siú-léng só͘-sǹg-ê;  in ta̍k-ê tāi-piáu in ê chong-cho̍k.
<sup>45</sup> Án-ni Í-sek-lia̍t lâng kè-sǹg-ê, chiàu i ê chong-cho̍k, tùi jī-cha̍p hè í-chiūⁿ, kìⁿ-nā Í-sek-lia̍t-tiong ōe chhut-khì kau-chiàn ê lâng;
<sup>46</sup> chiū-sī it-chhè kè-sǹg-ê kiōng la̍k-cha̍p-bān liân saⁿ-chheng gō͘-pah gō͘-cha̍p miâ.
<sup>47</sup> To̍k-to̍k Lī-bī lâng chiàu chó͘-chong ê chi-phài, bô sǹg chāi-lāi.
<sup>48</sup> In-ūi Iâ-hô-hoa bat hoan-hù Mô͘-se kóng,
<sup>49</sup> To̍k-to̍k Lī-bī chi-phài lí m̄-thang tiám-sǹg, iā m̄-thang tī Í-sek-lia̍t-tiong sǹg in ê chóng-gia̍h.
<sup>50</sup> To̍k-to̍k tio̍h phài Lī-bī lâng koán-lí chèng-kù ê hōe-bō͘, kap kî-tiong it-chhè ê khì-kū, kap it-chhè sio̍k tī hí lāi-bīn-ê;  in tio̍h kng hōe-bō͘ kap kî-tiong it-chhè ê khì-kū, iā tio̍h su-hāu hōe-bō͘, tī i ê sì-ûi an-iâⁿ.
<sup>51</sup> Hōe-bō͘ beh khí-sin ê sî, tio̍h Lī-bī lâng thiah i;  hōe-bō͘ beh tah ê sî, tio̍h Lī-bī lâng khiā i;  í-gōa ê lâng kūn-óa i, tek-khak tio̍h siū sí.
<sup>52</sup> Í-sek-lia̍t lâng tah pò͘-pîⁿ, kok chiàu in ê kun-tūi, kok kui in ê pún-iâⁿ, kok kui in ê tōa-kî.
<sup>53</sup> To̍k-to̍k Lī-bī lâng tio̍h tī chèng-kù ê hōe-bō͘ sì-ûi an-iâⁿ, bián-tit tōa siū-khì lîm-kàu tī Í-sek-lia̍t ê hōe-chiòng;  Lī-bī lâng iā tio̍h siú chèng-kù ê hōe-bō͘ ê chek-sêng.
<sup>54</sup> Í-sek-lia̍t lâng chiū án-ni kiâⁿ;  kìⁿ-nā Iâ-hô-hoa só͘ bēng-lēng Mô͘-se ê, in chiū chiàu án-ni kiâⁿ.

</p></div></div><div class="p_outer"><div class="p_left"> <div class="chap">=== 民數記 · 第 2 章 ===</div><p>
<sup>1</sup> 耶和華吩咐摩西、亞倫講：
<sup>2</sup> 以色列人tio̍h ta̍k-ê 搭伊ê布棚，tī家己ê大旗下，tī本族ê旗號hia，ûi-ûi ǹg會幕紮營。
<sup>3</sup> Tī東勢ǹg日出ê所在，照in ê軍隊紮營ê，是tio̍h猶大營ê大旗；有A-bí-ná-ta̍t ê kiáⁿ Ná-sūn做猶大人ê首領。
<sup>4</sup> 伊ê軍隊，就是計算ê，共有七萬四千六百名。
<sup>5</sup> óa近伊紮營ê是tioh8I2-sat-ka ê支派，有So͘-ap ê kiáⁿ Ná-thán-gia̍p做Í-sat-ka人ê首領；
<sup>6</sup> 伊ê軍隊，就是計算ê，共有五萬四千四百名。
<sup>7</sup> Koh有Se-pò͘-lûn ê支派；Hi-lûn ê kiáⁿ Í-lī-ap做Se-pò͘-lûn人ê首領；
<sup>8</sup> 伊ê軍隊，就是計算ê，共有五萬七千四百名。
<sup>9</sup> 屬猶大營，照伊ê軍隊lóng總計算ê，共有十八萬六千四百名；in tio̍h做頭起身。
<sup>10</sup> Tī南pêng，照in ê軍隊，是Liû-piān營ê大旗，有Sī-tiu-jíⁿ ê kiáⁿ Í-lī-siok做Liû-piān人ê首領；
<sup>11</sup> 伊ê軍隊，就是計算ê，共有四萬六千五百名。
<sup>12</sup> óa近伊紮營ê是西門ê支派；So͘-lí-sa-tāi ê kiáⁿ Sī-lō͘-bia̍t做西門人ê首領；
<sup>13</sup> 伊ê軍隊，就是計算ê，共有五萬九千三百名。
<sup>14</sup> Koh有Ka-tek ê支派；Tiu-jíⁿ ê kiáⁿ Í-lī-ngá-sat做Ka-tek人ê首領；
<sup>15</sup> 伊ê軍隊，就是計算ê，共有四萬五千六百五十名。
<sup>16</sup> 屬Liû-piān營，照伊ê軍隊，lóng總計算ê，共有十五萬一千四百五十名；in tio̍h做第二隊起身。
<sup>17</sup> 然後會幕tio̍h起身，有利未人ê營tī chiah-ê營ê中間，in án-ni紮營，tio̍h照án-ni起身，各照伊ê大旗。
<sup>18</sup> Tī西pêng，照in ê軍隊，是Í-hoat-liân營ê大旗；A-bí-hut ê kiáⁿ Í-lī-sa-má做Í-hoat-liân人ê首領；
<sup>19</sup> 伊ê軍隊，就是計算ê，共有四萬連五百名。
<sup>20</sup> óa近伊ê，是Má-ná-se ê支派；Pí-tāi-siok ê kiáⁿ Ka-má-lia̍t做Má-ná-se人ê首領；
<sup>21</sup> 伊ê軍隊，就是計算ê，共有三萬兩千兩百名。
<sup>22</sup> Koh有便雅憫ê支派；Ki-to-nî ê kiáⁿ A-pí-tàn做便雅憫人ê首領；
<sup>23</sup> 伊ê軍隊，就是計算ê，共有三萬五千四百名。
<sup>24</sup> 屬伊2-hoat-liân營，照伊ê軍隊，lóng總計算ê，共有十萬連八千一百名；in tio̍h做第三隊起身。
<sup>25</sup> Tī北pêng照in ê軍隊，是Tàn ê營ê大旗；A-bí-sa-tāi ê kiáⁿ A-hi-í-siā做Tàn ê人ê首領；
<sup>26</sup> 伊ê軍隊，就是計算ê，共有六萬兩千七百名。
<sup>27</sup> óa近伊紮營ê是A-siat ê支派；Gô-lân ê kiáⁿ Phàⁿ-kiat做A-siat人ê首領；
<sup>28</sup> 伊ê軍隊，就是計算ê，共有四萬一千五百名。
<sup>29</sup> Koh有Ná-hut-tha-lī ê支派，Í-lâm ê kiáⁿ A-hi-la̍h做Ná-hut-tha-lī人ê首領；
<sup>30</sup> 伊ê軍隊，就是計算ê，共有五萬三千四百名。
<sup>31</sup> 屬Tàn ê營，lóng總計算ê，共有十五萬七千六百名；tio̍h歸in ê大旗，做路尾隊起身。
<sup>32</sup> Chiah-ê是以色列人，照in ê宗族計算ê，照in ê軍隊，tī chiah-ê營中lóng總計算ê，共有六十萬連三千五百五十名。
<sup>33</sup> 獨獨利未人無算tī以色列人ê內面；是照耶和華所命令摩西ê，以色列人án-ni行；
<sup>34</sup> ta̍k人照in ê家口，in ê宗族，歸in ê大旗，án-ni紮營，án-ni起身；lóng是照耶和華所命令摩西ê來行。

</p></div><div class="p_right"><div class="chap">=== 民數記 · 第 2 章 ===</div><p>
<sup>1</sup> Iâ-hô-hoa hoan-hù Mô͘-se A-lûn kóng,
<sup>2</sup> Í-sek-lia̍t lâng tio̍h ta̍k-ê tah i ê pò͘-pîⁿ, tī ka-kī ê tōa-kî-ē, tī pún-cho̍k ê kî-hō hia, ûi-ûi ǹg hōe-bō͘ chat-iâⁿ.
<sup>3</sup> Tī tang-sì ǹg ji̍t-chhut ê só͘-chāi, chiàu in ê kun-tūi chat-iâⁿ ê, sī tio̍h Iû-tāi iâⁿ ê tōa-kî;  ū A-bí-ná-ta̍t ê kiáⁿ Ná-sūn chòe Iû-tāi lâng ê siú-léng.
<sup>4</sup> I ê kun-tūi, chiū-sī kè-sǹg ê, kiōng ū chhit-bān sì-chheng la̍k-pah miâ.
<sup>5</sup> Óa-kūn i chat-iâⁿ-ê sī tio̍h Í-sat-ka ê chi-phài, ū So͘-ap ê kiáⁿ Ná-thán-gia̍p chòe Í-sat-ka lâng ê siú-léng;
<sup>6</sup> i ê kun-tūi, chiū-sī kè-sǹg-ê, kiōng ū gō͘-bān sì-chheng sì-pah miâ.
<sup>7</sup> Koh ū Se-pò͘-lûn ê chi-phài;  Hi-lûn ê kiáⁿ Í-lī-ap chòe Se-pò͘-lûn lâng ê siú-léng;
<sup>8</sup> i ê kun-tūi, chiū-sī kè-sǹg-ê, kiōng ū gō͘-bān chhit-chheng sì-pah miâ.
<sup>9</sup> Sio̍k Iû-tāi iâⁿ, chiàu i ê kun-tūi lóng-chóng kè-sǹg-ê, kiōng ū cha̍p-poeh-bān la̍k-chheng sì-pah miâ;  in tio̍h chòe-thâu khí-sin.
<sup>10</sup> Tī lâm-pêng, chiàu in ê kun-tūi, sī Liû-piān iâⁿ ê tōa-kî, ū Sī-tiu-jíⁿ ê kiáⁿ Í-lī-siok chòe Liû-piān lâng ê siú-léng;
<sup>11</sup> i ê kun-tūi, chiū-sī kè-sǹg-ê, kiōng ū sì-bān la̍k-chheng gō͘-pah miâ.
<sup>12</sup> Óa-kūn i chat-iâⁿ-ê sī Se-biān ê chi-phài;  So͘-lí-sa-tāi ê kiáⁿ Sī-lō͘-bia̍t chòe Se-biān lâng ê siú-léng;
<sup>13</sup> i ê kun-tūi, chiū-sī kè-sǹg-ê, kiōng ū gō͘-bān káu-chheng saⁿ-pah miâ.
<sup>14</sup> Koh ū Ka-tek ê chi-phài; Tiu-jíⁿ ê kiáⁿ Í-lī-ngá-sat chòe Ka-tek lâng ê siú-léng;
<sup>15</sup> i ê kun-tūi, chiū-sī kè-sǹg-ê, kiōng ū sì-bān gō͘-chheng la̍k-pah gō͘-cha̍p miâ.
<sup>16</sup> Sio̍k Liû-piān iâⁿ, chiàu i ê kun-tūi, lóng-chóng kè-sǹg-ê, kiōng ū cha̍p-gō͘ bān chi̍t-chheng sì-pah gō͘-cha̍p miâ;  in tio̍h chòe tē-jī tūi khí-sin.
<sup>17</sup> Jiân-āu hōe-bō͘ tio̍h khí-sin, ū Lī-bī lâng ê iâⁿ tī chiah ê iâⁿ ê tiong-kan, in án-ni chat-iâⁿ, tio̍h chiàu án-ni khí-sin, kok chiàu i ê tōa-kî.
<sup>18</sup> Tī sai-pêng, chiàu in ê kun-tūi, sī Í-hoat-liân iâⁿ ê tōa-kî;  A-bí-hut ê kiáⁿ Í-lī-sa-má chòe Í-hoat-liân lâng ê siú-léng;
<sup>19</sup> i ê kun-tūi, chiū-sī kè-sǹg-ê, kiōng ū sì-bān liân gō͘-pah miâ.
<sup>20</sup> Óa-kūn i ê, sī Má-ná-se ê chi-phài;  Pí-tāi-siok ê kiáⁿ Ka-má-lia̍t chòe Má-ná-se lâng ê siú-léng;
<sup>21</sup> i ê kun-tūi, chiū-sī kè-sǹg-ê, kiōng ū saⁿ-bān nn̄g-chheng nn̄g-pah miâ.
<sup>22</sup> Koh ū Piān-ngá-bín ê chi-phài;  Ki-to-nî ê kiáⁿ A-pí-tàn chòe Piān-ngá-bín lâng ê siú-léng;
<sup>23</sup> i ê kun-tūi, chiū-sī kè-sǹg-ê, kiōng ū saⁿ-bān gō͘-chheng sì-pah miâ.
<sup>24</sup> Sio̍k Í-hoat-liân iâⁿ, chiàu i ê kun-tūi, lóng-chóng kè-sǹg-ê, kiōng ū cha̍p-bān liân poeh-chheng chi̍t-pah miâ;  in tio̍h chòe tē-saⁿ tūi khí-sin.
<sup>25</sup> Tī pak-pêng chiàu in ê kun-tūi, sī Tàn ê iâⁿ ê tōa-kî;  A-bí-sa-tāi ê kiáⁿ A-hi-í-siā chòe Tàn ê lâng ê siú-léng;
<sup>26</sup> i ê kun-tūi, chiū-sī kè-sǹg-ê, kiōng ū la̍k-bān nn̄g-chheng chhit-pah miâ.
<sup>27</sup> Óa-kūn i chat-iâⁿ-ê sī A-siat ê chi-phài;  Gô-lân ê kiáⁿ Phàⁿ-kiat chòe A-siat lâng ê siú-léng;
<sup>28</sup> i ê kun-tūi, chiū-sī kè-sǹg-ê, kiōng ū sì-bān chi̍t-chheng gō͘-pah miâ.
<sup>29</sup> Koh ū Ná-hut-tha-lī ê chi-phài, Í-lâm ê kiáⁿ A-hi-la̍h chòe Ná-hut-tha-lī lâng ê siú-léng;
<sup>30</sup> i ê kun-tūi, chiū-sī kè-sǹg-ê, kiōng ū gō͘-bān saⁿ-chheng sì-pah miâ.
<sup>31</sup> Sio̍k Tàn ê iâⁿ, lóng-chóng kè-sǹg-ê, kiōng ū cha̍p-gō͘ bān chhit-chheng la̍k-pah miâ;  tio̍h kui in ê tōa-kî, chòe lō͘-bé tūi khí-sin.
<sup>32</sup> Chiah-ê sī Í-sek-lia̍t lâng, chiàu in ê chong-cho̍k kè-sǹg-ê, chiàu in ê kun-tūi, tī chiah ê iâⁿ-tiong lóng-chóng kè-sǹg-ê, kiōng ū la̍k-cha̍p bān liân saⁿ-chheng gō͘-pah  gō͘-cha̍p miâ.
<sup>33</sup> To̍k-to̍k Lī-bī lâng bô sǹg tī Í-sek-lia̍t lâng ê lāi-bīn;  sī chiàu Iâ-hô-hoa só͘ bēng-lēng Mô͘-se ê, Í-sek-lia̍t lâng án-ni kiâⁿ;
<sup>34</sup> ta̍k-lâng chiàu in ê ke-kháu, in ê chong-cho̍k, kui in ê tōa-kî, án-ni chat-iâⁿ, án-ni khí-sin; lóng-sī chiàu Iâ-hô-hoa só͘ bēng-lēng Mô͘-se ê lâi kiâⁿ.

</p></div></div><div class="p_outer"><div class="p_left"> <div class="chap">=== 民數記 · 第 3 章 ===</div><p>
<sup>1</sup> 耶和華tī西奈山，對摩西講ê日，亞倫kap摩西ê世系親像下底。
<sup>2</sup> 亞倫ê kiáⁿ ê名是chiah-ê；大kiáⁿ名叫Ná-tap，koh有A-PÍ-hō͘，Í-lī-a-sat，Í-tha-má。
<sup>3</sup> 這是亞倫ê kiáⁿ ê名，lóng是受抹油做祭司ê；bat kā in行設立ê禮，來擔當祭司ê職份。
<sup>4</sup> Ná-tap A-PÍ-hō͘ tī西奈ê曠野，tī耶和華ê面前，獻別號火ê時，就死tī耶和華ê面前；in也無kiáⁿ兒。Í-lī-a-sat Í-tha-má tī in老父亞倫ê面前，擔當祭司ê職份。
<sup>5</sup> 耶和華吩咐摩西講：
<sup>6</sup> 你hō͘利未ê支派近前來，khiā tī祭司亞倫ê面前，thang服事伊。
<sup>7</sup> In tio̍h守所吩咐亞倫ê，也tio̍h tī會幕前守所吩咐會眾ê，來辨理會幕ê事。
<sup>8</sup> In tio̍h顧守會幕一切ê器具；也tio̍h守所吩咐以色列人ê，來辨理會幕ê事。
<sup>9</sup> 你tio̍h將利未人hō͘亞倫kap伊hiah-ê kiáⁿ；in是tùi以色列人ê中間揀出來完全hō͘伊ê。
<sup>10</sup> 你tio̍h分派亞倫kap伊hiah-ê kiáⁿ，in也tio̍h守in祭司ê職任；近óa來ê外人，的確hō͘伊死。
<sup>11</sup> 耶和華吩咐摩西講：
<sup>12</sup> 看ah，我本身tùi以色列人ê中間取利未人，替以色列人一切頭胎ê大kiáⁿ；利未人beh做我ê。
<sup>13</sup> 因為一切ê大kiáⁿ lóng是我ê；我tī埃及地phah死一切ê大kiáⁿ hit日，就將以色列中一切ê大kiáⁿ，人kap cheng-siⁿ，lóng分別in做聖，歸tī我；in beh做我ê；我是耶和華。
<sup>14</sup> 耶和華tī西奈ê曠野吩咐摩西講：
<sup>15</sup> 你tio̍h照利未人ê宗族、家口，點算in；見若滿月以上ê ta-po͘ gín-ná，你lóng tio̍h點算。
<sup>16</sup> 摩西就照耶和華ê話來點算in，照伊所受ê命令。
<sup>17</sup> 利未chiah-ê kiáⁿ ê名，就是Kek-sūn，Ko-hat，Bí-la̍h-lī。
<sup>18</sup> Kek-sūn ê kiáⁿ，照in ê家，是Li̍p-nî，Sī-múi。
<sup>19</sup> Ko-hat ê kiáⁿ，照in ê家，是Àm-lân，Í-su-hap，Hi-pek-lûn，O͘-siat。
<sup>20</sup> Bí-la̍h-lī ê kiáⁿ，照in ê家，是Boa̍t-lī，Bó͘-sī。Chiah-ê照in ê宗族是利未人ê家口。
<sup>21</sup> 屬Kek-sūn ê，有Li̍p-nî族ê家，Sī-múi族ê家；chiah-ê是Kek-sūn族ê家。
<sup>22</sup> In計算ê，tùi滿月以上，照in hiah-ê ta-po͘ gín-ná ê數額，in所計算ê人，共有七千五百名。
<sup>23</sup> Kek-sūn族hiah-ê家口，tio̍h紮營tī會幕後ê西勢。
<sup>24</sup> La̍h-i-le̍k ê kiáⁿ Í-lī-ngá-sat做Kek-sūn人宗族ê首領。
<sup>25</sup> Kek-sūn ê kiáⁿ孫，tī會幕中所tio̍h顧守ê，就是會幕，kap布棚，kap伊ê蓋，kap會幕ê門籬；
<sup>26</sup> 院ê布帷，kap院ê門籬，(院就是圍會幕kap壇ê) ，kap一切所用ê索。
<sup>27</sup> 屬Ko-hat ê，有Àm-lân族ê家，Í-su-hap族ê家，Hi-pek-lûn族ê家，O͘-siat族ê家；chiah-ê是Ko-hat族ê家。
<sup>28</sup> 照ta-po͘丁ê數額，tùi滿月以上，守聖所ê責成ê，共有八千六百名。
<sup>29</sup> Ko-hat kiáⁿ孫hiah-ê家tio̍h紮營tī會幕邊ê南勢。
<sup>30</sup> O͘-siat ê kiáⁿ Í-lī-sat-hoán做Ko-hat宗族家口ê首領。
<sup>31</sup> In所tio̍h守ê是約櫃、桌、燈台，hiah-ê壇，kap聖所內in所用ê器具，以及門籬，kap一切做路用ê物。
<sup>32</sup> 祭司亞倫ê kiáⁿ Í-lī-a-sat做利未人chiah-ê首領ê首領，tio̍h鑑察hiah-ê顧守聖所ê人。
<sup>33</sup> 屬Bí-la̍h-lī ê，有Boa̍t-lī族ê家，Bó͘-sī族ê家，chiah-ê是Bí-la̍h-lī hiah-ê家口。
<sup>34</sup> In計算ê，照in ta-po͘丁ê數額；tùi滿月以上ê，共有六千兩百名。
<sup>35</sup> A-PÍ-hāi ê kiáⁿ So͘-lia̍t做Bí-la̍h-lī宗族chiah-ê家ê首領；in tio̍h紮營tī會幕邊ê北勢。
<sup>36</sup> Bí-la̍h-lī ê kiáⁿ孫定tio̍h ê職份是守會幕ê板，伊ê栱，伊ê柱，伊ê座，kap一切ê器具，一切做路用ê物；
<sup>37</sup> 院四圍ê柱，伊ê座，伊所釘ê釘kap索。
<sup>38</sup> Tī會幕前ê東勢，就是tī布棚前ǹg日出ê所在，紮營ê是摩西、亞倫，kap伊hiah-ê kiáⁿ；in守聖所ê責成，就是替以色列kiáⁿ孫ê責成；別人若近óa的確tio̍h hō͘伊死。
<sup>39</sup> 見若計算ê利未人，就是摩西、亞倫照耶和華ê命令所算ê，照in ê家，tùi滿月以上ê ta-po͘丁，共有兩萬兩千名。
<sup>40</sup> 耶和華kā摩西講：你tio̍h tī以色列人ê中間點算tùi滿月以上見若頭胎ê ta-po͘丁，記in ê名額。
<sup>41</sup> 我是耶和華，你tio̍h kā我取利未人，替以色列人所有ê頭chiūⁿ-kiáⁿ；也取利未人ê cheng-siⁿ，替以色列人所有頭水生ê cheng-siⁿ。
<sup>42</sup> 摩西就照耶和華所命令ê，算以色列人一切ê頭chiūⁿ-kiáⁿ。
<sup>43</sup> 照人名ê數額，tùi滿月以上，見若頭chiūⁿ生ê ta-po͘丁計算ê，共有兩萬兩千兩百七十三名。
<sup>44</sup> 耶和華吩咐摩西講：
<sup>45</sup> 你tio̍h 取利未人替以色列人所有頭chiūⁿ生ê，也取利未人ê cheng-siⁿ替以色列ê cheng-siⁿ；就利未人beh屬我，我是耶和華。
<sup>46</sup> 以色列人中頭chiūⁿ ê ta-po͘丁，比利未人khah-chōe兩百七十三個，你beh kā伊贖出來；
<sup>47</sup> 就tio̍h照人丁，照聖所ê sià-khek-le̍k，ta̍k人取五 sià-khek-le̍k，(一sià-khek-le̍k是二十kùi-la̍h)
<sup>48</sup> hiah-ê出額ê人所贖回ê銀，交代亞倫kap伊ê kiáⁿ。
<sup>49</sup> 摩西就tùi hiah-ê受利未人所贖出額ê人，the̍h贖回ê銀。
<sup>50</sup> Tùi以色列人頭chiūⁿ生ê，所the̍h ê銀，照聖所ê sià-khek-le̍k，有一千三百六十五sià-khek-le̍k。
<sup>51</sup> 摩西照耶和華ê話，將chiah-ê ê贖回ê銀，交代亞倫kap伊ê kiáⁿ，tú-tú親像耶和華所命令摩西ê。

</p></div><div class="p_right"><div class="chap">=== 民數記 · 第 3 章 ===</div><p>
<sup>1</sup> Iâ-hô-hoa tī Se-nái soaⁿ, tùi Mô͘-se kóng ê ji̍t, A-lûn kap Mô͘-se ê sè-hē chhin-chhiūⁿ ē-tóe.
<sup>2</sup> A-lûn ê kiáⁿ ê miâ sī chiah-ê;  tōa-kiáⁿ miâ-kiò Ná-tap, koh ū A-pí-hō͘, Í-lī-a-sat, Í-tha-má.
<sup>3</sup> Che sī A-lûn ê kiáⁿ ê miâ, lóng sī siū boah-iû chòe chè-si ê;  bat kā in kiâⁿ siat-li̍p ê lé, lâi tam-tng chè-si ê chit-hūn.
<sup>4</sup> Ná-tap A-pí-hō͘ tī Se-nái ê khòng-iá, tī Iâ-hô-hoa ê bīn-chêng, hiàn pa̍t-hō hé ê sî, chiū sí tī Iâ-hô-hoa ê bīn-chêng;  in iā bô kiáⁿ-jî.  Í-lī-a-sat Í-tha-má tī in lāu-pē A-lûn ê bīn-chêng, tam-tng chè-si ê chit-hūn.
<sup>5</sup> Iâ-hô-hoa hoan-hù Mô͘-se kóng,
<sup>6</sup> Lí hō͘ Lī-bī ê chi-phài kūn-chêng lâi, khiā tī chè-si A-lûn ê bīn-chêng, thang ho̍k-sāi i.
<sup>7</sup> In tio̍h siú só͘ hoan-hù A-lûn ê, iā tio̍h tī hōe-bō͘-chêng siú só͘ hoan-hù hōe-chiòng-ê, lâi pān-lí hōe-bō͘ ê sū.
<sup>8</sup> In tio̍h kò͘-siú hōe-bō͘ it-chhè ê khì-kū;  iā tio̍h siú só͘ hoan-hù Í-sek-lia̍t lâng ê, lâi pān-lí hōe-bō͘ ê sū.
<sup>9</sup> Lí tio̍h chiong Lī-bī lâng hō͘ A-lûn kap i hiah ê kiáⁿ;  in sī tùi Í-sek-lia̍t lâng ê tiong-kan kéng-chhut-lâi oân-choân hō͘ i ê.
<sup>10</sup> Lí tio̍h hun-phài A-lûn kap i hiah ê kiáⁿ, in iā tio̍h siú in chè-si ê chit-jīm;  kūn-óa-lâi ê gōa-lâng, tek-khak hō͘ i sí.
<sup>11</sup> Iâ-hô-hoa hoan-hù Mô͘-se kóng,
<sup>12</sup> Khòaⁿ ah, Góa pún-sin tùi Í-sek-lia̍t lâng ê tiong-kan chhú Lī-bī lâng, thòe Í-sek-lia̍t lâng it-chhè thâu-thai ê tōa-kiáⁿ;  Lī-bī lâng beh chòe Góa-ê.
<sup>13</sup> In-ūi it-chhè ê tōa-kiáⁿ lóng sī Góa-ê;  Góa tī Ai-ki̍p tōe phah-sí it-chhè ê tōa-kiáⁿ hit-ji̍t, chiū chiong Í-sek-lia̍t-tiong it-chhè ê tōa-kiáⁿ, lâng kap cheng-siⁿ, lóng hun-piat in chòe-sèng, kui tī Góa;  in beh chòe Góa-ê;  Góa sī Iâ-hô-hoa.
<sup>14</sup> Iâ-hô-hoa tī Se-nái ê khòng-iá hoan-hù Mô͘-se kóng,
<sup>15</sup> Lí tio̍h chiàu Lī-bī lâng ê chong-cho̍k, ke-kháu, tiám-sǹg in;  kìⁿ-nā móa-ge̍h í-chiūⁿ ê ta-po͘ gín-ná, lí lóng tio̍h tiám-sǹg.
<sup>16</sup> Mô͘-se chiū chiàu Iâ-hô-hoa ê ōe lâi tiám-sǹg in, chiàu i só͘ siū ê bēng-lēng.
<sup>17</sup> Lī-bī chiah ê kiáⁿ ê miâ, chiū-sī Kek-sūn, Ko-hat, Bí-la̍h-lī.
<sup>18</sup> Kek-sūn ê kiáⁿ, chiàu in ê ke, sī Li̍p-nî, Sī-múi.
<sup>19</sup> Ko-hat ê kiáⁿ, chiàu in ê ke, sī Àm-lân, Í-su-hap, Hi-pek-lûn, O͘-siat.
<sup>20</sup> Bí-la̍h-lī ê kiáⁿ, chiàu in ê ke, sī Boa̍t-lī, Bó͘-sī.  Chiah-ê chiàu in ê chong-cho̍k sī Lī-bī lâng ê ke-kháu.
<sup>21</sup> Sio̍k Kek-sūn ê, ū Li̍p-nî cho̍k ê ke, Sī-múi cho̍k ê ke;  chiah-ê sī Kek-sūn cho̍k ê ke.
<sup>22</sup> In kè-sǹg-ê, tùi móa-ge̍h í-chiūⁿ, chiàu in hiah ê ta-po͘ gín-ná ê siàu-gia̍h, in só͘ kè-sǹg ê lâng, kiōng ū chhit-chheng gō͘-pah miâ.
<sup>23</sup> Kek-sūn cho̍k hiah ê ke-kháu, tio̍h chat-iâⁿ tī hōe-bō͘-āu  ê sai-sì.
<sup>24</sup> La̍h-i-le̍k ê kiáⁿ Í-lī-ngá-sat chòe Kek-sūn lâng chong-cho̍k ê siú-léng.
<sup>25</sup> Kek-sūn ê kiáⁿ-sun, tī hōe-bō͘-tiong só͘ tio̍h kò͘-siú-ê, chiū-sī hōe-bō͘, kap Pò͘-pîⁿ, kap i ê kòa, kap hōe-bō͘ ê mn̂g-lî;
<sup>26</sup> īⁿ ê pò͘-ûi, kap īⁿ ê mn̂g-lî,  (īⁿ chiū-sī ûi hōe-bō͘ kap tôaⁿ-ê), kap it-chhè só͘ ēng ê soh.
<sup>27</sup> Sio̍k Ko-hat ê, ū Àm-lân cho̍k ê ke, Í-su-hap cho̍k ê ke, Hi-pek-lûn cho̍k ê ke, O͘-siat cho̍k ê ke;  chiah-ê sī Ko-hat cho̍k ê ke.
<sup>28</sup> Chiàu ta-po͘-teng ê siàu-gia̍h, tùi móa-ge̍h í-chiūⁿ, siú sèng-só͘ ê chek-sêng-ê, kiōng ū poeh-chheng la̍k-pah miâ.
<sup>29</sup> Ko-hat kiáⁿ-sun hiah ê ke tio̍h chat-iâⁿ tī hōe-bō͘-piⁿ ê lâm-sì.
<sup>30</sup> O͘-siat ê kiáⁿ Í-lī-sat-hoán chòe Ko-hat chong-cho̍k ke-kháu ê siú-léng.
<sup>31</sup> In só͘ tio̍h siú-ê sī iok-kūi, toh, teng-tâi, hiah ê tôaⁿ, kap sèng-só͘ lāi in só͘ ēng ê khì-kū, í-ki̍p mn̂g-lî, kap it-chhè chòe lō͘-ēng ê mi̍h.
<sup>32</sup> Chè-si A-lûn ê kiáⁿ Í-lī-a-sat chòe Lī-bī lâng chiah ê siú-léng ê siú-léng, tio̍h kàm-chhat hiah ê kò͘-siú sèng-só͘ ê lâng.
<sup>33</sup> Sio̍k Bí-la̍h-lī ê, ū Boa̍t-lī cho̍k ê ke, Bó͘-sī cho̍k ê ke, chiah-ê sī Bí-la̍h-lī hiah ê ke-kháu.
<sup>34</sup> In kè-sǹg ê, chiàu in ta-po͘-teng ê siàu-gia̍h;  tùi móa-ge̍h í-chiūⁿ ê, kiōng ū la̍k-chheng nn̄g-pah miâ.
<sup>35</sup> A-pí-hāi ê kiáⁿ So͘-lia̍t chòe Bí-la̍h-lī chong-cho̍k chiah ê ke ê siú-léng;  in tio̍h chat-iâⁿ tī hōe-bō͘-piⁿ ê pak-sì.
<sup>36</sup> Bí-la̍h-lī ê kiáⁿ-sun tiāⁿ-tio̍h ê chit-hūn sī siú hōe-bō͘ ê pán, i ê kông, i ê thiāu, i ê chō, kap it-chhè ê khì-kū, it-chhè chòe lō͘-ēng ê mi̍h;
<sup>37</sup> īⁿ sì-ûi ê thiāu, i ê chō, i só͘ tèng ê teng kap soh.
<sup>38</sup> Tī hōe-bō͘-chêng ê tang-sì, chiū-sī tī pò͘-pîⁿ-chêng ǹg ji̍t-chhut ê só͘-chāi, chat-iâⁿ-ê sī Mô͘-se A-lûn, kap i hiah ê kiáⁿ;  in siú sèng-só͘ ê chek-sêng, chiū-sī thòe Í-sek-lia̍t kiáⁿ-sun ê chek-sêng;  pa̍t-lâng nā kūn-óa tek-khak tio̍h hō͘ i sí.
<sup>39</sup> Kìⁿ-nā kè-sǹg ê Lī-bī lâng, chiū-sī Mô͘-se A-lûn chiàu Iâ-hô-hoa ê bēng-lēng só͘ sǹg-ê, chiàu in ê ke, tùi móa-ge̍h í-chiūⁿ ê ta-po͘-teng, kiōng ū nn̄g-bān nn̄g-chheng miâ.
<sup>40</sup> Iâ-hô-hoa kā Mô͘-se kóng, Lí tio̍h tī Í-sek-lia̍t lâng ê tiong-kan tiám-sǹg tùi móa-ge̍h í-chiūⁿ kìⁿ-nā thâu-thai ê ta-po͘-teng, kì in ê miâ-gia̍h.
<sup>41</sup> Góa sī Iâ-hô-hoa, lí tio̍h kā Góa chhú Lī-bī lâng, thòe Í-sek-lia̍t lâng só͘ ū ê thâu-chiūⁿ-kiáⁿ;  iā chhú Lī-bī lâng ê cheng-siⁿ, thòe Í-sek-lia̍t lâng só͘ ū thâu-chúi-siⁿ ê cheng-siⁿ.
<sup>42</sup> Mô͘-se chiū chiàu Iâ-hô-hoa só͘ bēng-lēng ê, sǹg Í-sek-lia̍t lâng it-chhè ê thâu-chiūⁿ-kiáⁿ.
<sup>43</sup> Chiàu lâng-miâ ê siàu-gia̍h, tùi móa-ge̍h í-chiūⁿ, kìⁿ-nā thâu-chiūⁿ-siⁿ ê ta-po͘-teng kè-sǹg ê, kiōng ū nn̄g-bān nn̄g-chheng nn̄g-pah chhit-cha̍p-saⁿ miâ.
<sup>44</sup> Iâ-hô-hoa hoan-hù Mô͘-se kóng,
<sup>45</sup> Lí tio̍h chhú Lī-bī lâng thòe Í-sek-lia̍t lâng só͘ ū thâu-chiūⁿ-siⁿ ê, iā chhú Lī-bī lâng ê cheng-siⁿ thòe Í-sek-lia̍t ê cheng-siⁿ;  chiū Lī-bī lâng beh sio̍k Góa, Góa sī Iâ-hô-hoa.
<sup>46</sup> Í-sek-lia̍t lâng tiong thâu-chiūⁿ ê ta-po͘-teng, pí Lī-bī lâng khah-chōe nn̄g-pah chhit-cha̍p-saⁿ ê, lí beh kā i sio̍k-chhut-lâi;
<sup>47</sup> chiū tio̍h chiàu jîn-teng, chiàu sèng-só͘ ê sià-khek-le̍k, ta̍k-lâng chhú gō͘ sià-khek-le̍k,  (chi̍t sià-khek-le̍k sī jī-cha̍p kùi-la̍h)
<sup>48</sup> Hiah ê chhut-gia̍h ê lâng só͘ sio̍k-hôe ê gûn, kau-tài A-lûn kap i ê kiáⁿ.
<sup>49</sup> Mô͘-se chiū tùi hiah ê siū Lī-bī lâng só͘ sio̍k chhut-gia̍h ê lâng, the̍h sio̍k-hôe ê gûn.
<sup>50</sup> Tùi Í-sek-lia̍t lâng thâu-chiūⁿ-siⁿ-ê, só͘ the̍h ê gûn, chiàu sèng-só͘ ê sià-khek-le̍k, ū chi̍t-chheng saⁿ-pah la̍k-cha̍p-gō͘ sià-khek-le̍k.
<sup>51</sup> Mô͘-se chiàu Iâ-hô-hoa ê ōe, chiong chiah-ê ê sio̍k-hôe ê gûn, kau-tài A-lûn kap i ê kiáⁿ, tú-tú chhin-chhiūⁿ Iâ-hô-hoa só͘ bēng-lēng Mô͘-se ê.

</p></div></div><div class="p_outer"><div class="p_left"> <div class="chap">=== 民數記 · 第 4 章 ===</div><p>
<sup>1</sup> 耶和華吩咐摩西、亞倫講：
<sup>2</sup> 你tio̍h tùi利未人ê中間算Ko-hat kiáⁿ孫ê總額，照in ê家口、宗族。
<sup>3</sup> Tùi三十歲以上，到五十歲，見若入來當職tī會幕內做工ê，lóng tio̍h算伊。
<sup>4</sup> Ko-hat ê kiáⁿ孫tī會幕所做ê工，就是料理至聖ê物，記tī下底。
<sup>5</sup> 營盤起身ê時，亞倫kap伊ê kiáⁿ tio̍h入去thǹg jia遮ê帳籬，用伊來遮蓋法櫃。
<sup>6</sup> Koh用海狗皮蓋tī頂面，koh蓋專專藍色ê布；然後chiah穿伊ê扛3。
<sup>7</sup> Koh用藍色ê布 chhu tī排列餅ê桌；將chiah-ê盤、匙、碗、灌奠ê杯，排tī hit頂面；tī-hia也tio̍h有常常排設ê餅。
<sup>8</sup> Tī hit頂面koh tio̍h罩朱紅色ê布，koh用海狗皮做蓋來蓋，chiah穿伊ê槓。
<sup>9</sup> In tio̍h the̍h藍色布來蓋照光ê燈台，kap伊ê盞，伊ê剪，伊ê盤，kap一切做伊ê路用貯油 ê器具。
<sup>10</sup> Koh tio̍h將燈台，kap伊一切ê器具，包tī海狗皮ê蓋內，hē tī柴架頂。
<sup>11</sup> Tī金壇頂in tio̍h chhu藍色ê布，用海狗皮做蓋來蓋，chiah穿伊ê槓。
<sup>12</sup> Koh tio̍h the̍h所用來服事ê器具，就是tī聖所用來服事ê，包tī藍色ê布，用海狗皮做蓋來蓋，hē tī柴架頂。
<sup>13</sup> In tio̍h收壇頂ê火灰，用紫色ê布chhu tī hit頂面。
<sup>14</sup> Koh tio̍h用in做工所用一切ê器具，排tī頂面；就是火鼎、肉叉、托á、盤，一切屬tī壇ê器具，koh用海狗皮做蓋來罩伊，chiah穿伊ê槓。
<sup>15</sup> 營盤beh起身ê時，亞倫kap伊ê kiáⁿ將聖所，kap聖所一切ê器具蓋明白，然後Ko-hat ê kiáⁿ孫tio̍h來扛；獨獨m̄-thang摸聖ê物，免得in死；會幕內chiah-ê物件是Ko-hat ê kiáⁿ孫所tio̍h扛ê。
<sup>16</sup> 祭司亞倫ê kiáⁿ Í-lī-a-sat所tio̍h顧守ê，是點燈ê油，kap香料，kap常常獻ê素祭，kap抹ê油；也tio̍h顧守全會幕kap hit中間所有ê，kap聖所，kap聖所所有ê器具。
<sup>17</sup> 耶和華吩咐摩西、亞倫講：
<sup>18</sup> Lín m̄-thang將Ko-hat人家族ê支派tùi利未人ê中間剪除去；
<sup>19</sup> in óa近至聖ê物ê時，lín tio̍h kā in án-ni設法，hō͘ in能活，免得死；亞倫kap伊ê kiáⁿ tio̍h入去，派in ta̍k人所tio̍h做，所tio̍h扛ê。
<sup>20</sup> 獨獨in tiap-á久也m̄-thang入去看聖所，免得in死無。
<sup>21</sup> 耶和華吩咐摩西講：
<sup>22</sup> 你tio̍h算Kek-sūn kiáⁿ孫ê總額，照in ê宗族、家口；
<sup>23</sup> tùi三十歲以上到五十歲，見若入來當職tī會幕內做工ê，lóng tio̍h算伊。
<sup>24</sup> Kek-sūn人chiah-ê家ê工程，所tio̍h辨理，所tio̍h扛ê，就是chiah-ê。
<sup>25</sup> In tio̍h扛會幕hiah-ê帳幅，以及會幕，kap伊ê蓋，kap tī hit頂面海狗皮做ê蓋，kap會幕ê門籬；
<sup>26</sup> 院ê布帷；kap院門ê門籬，(院就是圍會幕kap壇ê，) 索á，kap所用ê器具，無論做甚麼路用ê，in lóng tio̍h料理。
<sup>27</sup> Kek-sūn ê kiáⁿ孫tī in一切所扛ê物，所辦ê事，lóng tio̍h照亞倫kap伊ê kiáⁿ孫所命令ê來辦，in所應該扛ê，lín tio̍h派in顧守。
<sup>28</sup> 這是Kek-sūn kiáⁿ孫chiah-ê家，tī會幕內所做ê工，in所顧守ê，tio̍h tī祭司亞倫ê kiáⁿ Í-tha-má ê手下。
<sup>29</sup> 論到Bí-la̍h-lī ê kiáⁿ孫，你tio̍h照in ê家口、宗族，kā in點算。
<sup>30</sup> Tùi三十歲以上，到五十歲，見若入來當職tī會幕內做工ê，lóng tio̍h算伊。
<sup>31</sup> In所擔當ê責成，照會幕chiah-ê工程，就是會幕ê板，kap伊ê栱，伊ê柱，伊ê座，
<sup>32</sup> 院四圍ê柱，kap伊ê座；所釘ê釘，kap索á，kap一切所用ê器具；in擔當所扛ê器具，lín tio̍h照名指定tio̍h。
<sup>33</sup> 這是Bí-la̍h-lī kiáⁿ孫chiah-ê家ê工，就是in tī會幕內所做ê工，lóng tī祭司亞倫ê kiáⁿ Í-tha-má ê手下。
<sup>34</sup> 摩西、亞倫kap會眾chiah-ê首領，將Ko-hat ê kiáⁿ孫照in ê宗族、家口；
<sup>35</sup> tùi三十歲以上到五十歲，見若入來當職tī會幕內做工ê，lóng計算伊。
<sup>36</sup> 照in ê家口計算ê，共有兩千七百五十名。
<sup>37</sup> 這是Ko-hat族chiah-ê家計算ê，是見若tī會幕內做工ê，就是摩西、亞倫，照耶和華託摩西所命令點算ê。
<sup>38</sup> Kek-sūn ê kiáⁿ孫計算ê，照in ê家口、宗族，
<sup>39</sup> tùi三十歲以上到五十歲，見若入來當職tī會幕內做工ê；
<sup>40</sup> 其中計算ê，照in ê家口，宗族，共有兩千六百三十名。
<sup>41</sup> 這是Kek-sūn kiáⁿ孫chiah-ê家計算ê；是見若tī會幕內做工ê，就是摩西、亞倫照耶和華所命令來點算ê。
<sup>42</sup> Bí-la̍h-lī kiáⁿ孫chiah-ê家，計算ê，照in ê家口，in ê宗族，
<sup>43</sup> tùi三十歲以上到五十歲，見若入來當職tī會幕內做工ê；
<sup>44</sup> 其中計算ê，照in ê家口，共有三千兩百名。
<sup>45</sup> 這是Bí-la̍h-lī kiáⁿ孫chiah-ê家計算ê；就是摩西、亞倫照耶和華託摩西所命令點算ê。
<sup>46</sup> 見若計算ê利未人，就是摩西、亞倫，kap以色列chiah-ê首領，照in ê家口，in ê宗族，所點算ê，
<sup>47</sup> tùi三十歲以上到五十歲，見若入來當職tī會幕內做扛物ê工 ê；
<sup>48</sup> 其中計算ê共有八千五百八十名。
<sup>49</sup> In hō͘摩西點算，照耶和華所命令ê，ta̍k人照伊所辦ê事，照伊所扛ê物；in án-ni hō͘伊點算，是照耶和華所命令摩西ê。

</p></div><div class="p_right"><div class="chap">=== 民數記 · 第 4 章 ===</div><p>
<sup>1</sup> Iâ-hô-hoa hoan-hù Mô͘-se A-lûn kóng,
<sup>2</sup> Lí tio̍h tùi Lī-bī lâng ê tiong-kan sǹg Ko-hat kiáⁿ-sun ê chóng-gia̍h, chiàu in ê ke-kháu, chong-cho̍k.
<sup>3</sup> Tùi saⁿ-cha̍p hè í-siōng, kàu gō͘-cha̍p hè, kìⁿ-nā ji̍p-lâi tng-chit tī hōe-bō͘-lāi chòe-kang-ê, lóng tio̍h sǹg i.
<sup>4</sup> Ko-hat ê kiáⁿ-sun tī hōe-bō͘ só͘ chòe ê kang, chiū-sī liāu-lí chì-sèng ê mi̍h, kì tī ē-tóe.
<sup>5</sup> Iâⁿ-pôaⁿ khí-sin ê sî, A-lûn kap i ê kiáⁿ tio̍h ji̍p-khì thǹg jia-cha̍h ê tiùⁿ-lî, ēng i lâi jia-khàm hoat-kūi.
<sup>6</sup> Koh ēng hái-káu-phê khàm tī téng-bīn, koh khàm choan-choan lâm-sek ê pò͘;  jiân-āu chiah chhng i ê kǹg.
<sup>7</sup> Koh ēng lâm-sek ê pò͘ chhu tī pâi-lia̍t piáⁿ ê toh;  chiong chiah ê pôaⁿ, sî, óaⁿ, koàn-tiān ê poe, pâi tī hí téng-bīn; tī-hia iā tio̍h ū siông-siông pâi-siat ê piáⁿ.
<sup>8</sup> Tī hí téng-bīn koh tio̍h tà chu-âng-sek ê pò͘, koh ēng hái-káu-phê chòe kòa lâi khàm, chiah chhng i ê kǹg.
<sup>9</sup> In tio̍h the̍h lâm-sek pò͘ lâi khàm chiò-kng ê teng-tâi, kap i ê chóaⁿ, i ê chián, i ê pôaⁿ, kap it-chhè chòe i ê lō͘-ēng tóe iû ê khì-kū.
<sup>10</sup> Koh tio̍h chiong teng-tâi, kap i it-chhè ê khì-kū, pau tī hái-káu-phê ê kòa-lāi, hē tī chhâ-kè-téng.
<sup>11</sup> Tī kim-tôaⁿ-téng in tio̍h chhu lâm-sek ê pò͘, ēng hái-káu-phê chòe kòa lâi khàm, chiah chhng i ê kǹg.
<sup>12</sup> Koh tio̍h the̍h só͘ ēng lâi ho̍k-sāi ê khì-kū, chiū-sī tī sèng-só͘ ēng lâi ho̍k-sāi-ê, pau tī lâm-sek ê pò͘, ēng hái-káu-phê chòe kòa lâi khàm, hē tī chhâ-kè-téng.
<sup>13</sup> In tio̍h siu tôaⁿ-téng ê hé-hu, ēng chí-sek ê pò͘ chhu tī hí téng-bīn.
<sup>14</sup> Koh tio̍h ēng in chòe-kang só͘ ēng it-chhè ê khì-kū, pâi tī téng-bīn;  chiū-sī hé-tiáⁿ, bah-chhe, thuh-á, pôaⁿ, it-chhè sio̍k tī tôaⁿ ê khì-kū, koh ēng hái-káu-phê chòe kòa lâi tà i, chiah chhng i ê kǹg.
<sup>15</sup> Iâⁿ-pôaⁿ beh khí-sin ê sî, A-lûn kap i ê kiáⁿ chiong sèng-só͘, kap sèng-só͘ it-chhè ê khì-kū khàm bêng-pe̍k, jiân-āu Ko-hat ê kiáⁿ-sun tio̍h lâi kng;  to̍k-to̍k m̄-thang bong sèng ê mi̍h, bián-tit in sí;  hōe-bō͘-lāi chiah ê mi̍h-kiāⁿ sī Ko-hat ê kiáⁿ-sun só͘ tio̍h kng ê.
<sup>16</sup> Chè-si A-lûn ê kiáⁿ Í-lī-a-sat só͘ tio̍h kò͘-siú ê, sī tiám-teng ê iû, kap hiuⁿ-liāu, kap siông-siông hiàn ê sò͘-chè, kap boah ê iû;  iā tio̍h kò͘-siú choân hōe-bō͘ kap hit tiong-kan só͘ ū ê, kap sèng-só͘, kap sèng-só͘ só͘-ū ê khì-kū.
<sup>17</sup> Iâ-hô-hoa hoan-hù Mô͘-se A-lûn kóng,
<sup>18</sup> Lín m̄-thang chiong Ko-hat lâng ke-cho̍k ê chi-phài tùi Lī-bī lâng ê tiong-kan chián-tû-khì;
<sup>19</sup> in óa-kūn chì-sèng ê mi̍h ê sî, lín tio̍h kā in án-ni siat-hoat, hō͘ in ōe oa̍h, bián-tit sí;  A-lûn kap i ê kiáⁿ tio̍h ji̍p-khì, phài in ta̍k-lâng só͘ tio̍h chòe, só͘ tio̍h kng ê.
<sup>20</sup> To̍k-to̍k in tiap-á-kú iā m̄-thang ji̍p-khì khòaⁿ sèng-só͘, bián-tit in sí-bô.
<sup>21</sup> Iâ-hô-hoa hoan-hù Mô͘-se kóng,
<sup>22</sup> Lí tio̍h sǹg Kek-sūn kiáⁿ-sun ê chóng-gia̍h, chiàu in ê chong-cho̍k, ke-kháu;
<sup>23</sup> tùi saⁿ-cha̍p hè í-siōng kàu gō͘-cha̍p hè, kìⁿ-nā ji̍p-lâi tng-chit tī hōe-bō͘-lāi chòe-kang-ê, lóng tio̍h sǹg i.
<sup>24</sup> Kek-sūn lâng chiah ê ke ê kang-tiâⁿ, só͘ tio̍h pān-lí, só͘ tio̍h kng ê, chiū-sī chiah-ê.
<sup>25</sup> In tio̍h kng hōe-bō͘ hiah ê tiùⁿ-pak, í-ki̍p hōe-bō͘, kap i ê kòa, kap tī hí téng-bīn hái-káu-phê chòe ê kòa, kap hōe-bō͘ ê mn̂g-lî;
<sup>26</sup> īⁿ ê pò͘-ûi; kap īⁿ-mn̂g ê mn̂g-lî, (īⁿ chiū-sī ûi hōe-bō͘ kap tôaⁿ ê,) soh-á, kap só͘ ēng ê khì-kū, bô-lūn chòe sím-mi̍h lō͘-ēng ê, in lóng tio̍h liāu-lí.
<sup>27</sup> Kek-sūn ê kiáⁿ-sun tī in it-chhè só͘ kng ê mi̍h, só͘ pān ê sū, lóng tio̍h chiàu A-lûn kap i ê kiáⁿ-sun só͘ bēng-lēng ê lâi pān, in só͘ eng-kai kng ê, lín tio̍h phài in kò͘-siú.
<sup>28</sup> Che sī Kek-sūn kiáⁿ-sun chiah ê ke, tī hōe-bō͘-lāi só͘ chòe ê kang, in só͘ kò͘-siú ê, tio̍h tī chè-si A-lûn ê kiáⁿ Í-tha-má ê chhiú-ē.
<sup>29</sup> Lūn-kàu Bí-la̍h-lī ê kiáⁿ-sun, lí tio̍h chiàu in ê ke-kháu, chong-cho̍k, kā in tiám-sǹg.
<sup>30</sup> Tùi saⁿ-cha̍p hè í-siōng, kàu gō͘-cha̍p hè, kìⁿ-nā ji̍p-lâi tng-chit tī hōe-bō͘-lāi chòe-kang-ê, lóng tio̍h sǹg i.
<sup>31</sup> In só͘ tam-tng ê chek-sêng, chiàu hōe-bō͘ chiah ê kang-tiâⁿ, chiū-sī hōe-bō͘ ê pán, kap i ê kông, i ê thiāu, i ê chō,
<sup>32</sup> īⁿ sì-ûi ê thiāu, kap i ê chō;  só͘ tèng ê teng, kap soh-á, kap it-chhè só͘ ēng ê khì-kū;  in tam-tng só͘ kng ê khì-kū, lín tio̍h chiàu-miâ chí tiāⁿ-tio̍h.
<sup>33</sup> Che sī Bí-la̍h-lī kiáⁿ-sun chiah ê ke ê kang, chiū-sī in tī hōe-bō͘-lāi só͘ chòe ê kang, lóng tī chè-si A-lûn ê kiáⁿ Í-tha-má ê chhiú-ē.
<sup>34</sup> Mô͘-se A-lûn kap hōe-chiòng chiah ê siú-léng, chiong Ko-hat ê kiáⁿ-sun chiàu in ê chong-cho̍k, ke-kháu;
<sup>35</sup> tùi saⁿ-cha̍p hè í-siōng kàu gō͘-cha̍p hè, kìⁿ-nā ji̍p-lâi tng-chit tī hōe-bō͘-lāi chòe-kang-ê, lóng kè-sǹg i.
<sup>36</sup> Chiàu in ê ke-kháu kè-sǹg ê, kiōng ū nn̄g-chheng chhit-pah gō͘-cha̍p miâ.
<sup>37</sup> Che sī Ko-hat cho̍k chiah ê ke kè-sǹg ê, sī kìⁿ-nā tī hōe-bō͘-lāi chòe-kang-ê, chiū-sī Mô͘-se A-lûn, chiàu Iâ-hô-hoa thok Mô͘-se só͘ bēng-lēng tiám-sǹg ê.
<sup>38</sup> Kek-sūn ê kiáⁿ-sun kè-sǹg-ê, chiàu in ê ke-kháu, chong-cho̍k,
<sup>39</sup> tùi saⁿ-cha̍p hè í-siōng kàu gō͘-cha̍p hè, kìⁿ-nā ji̍p-lâi tng-chit tī hōe-bō͘-lāi chòe-kang-ê;
<sup>40</sup> kî-tiong kè-sǹg-ê, chiàu in ê ke-kháu, chong-cho̍k, kiōng ū nn̄g-chheng la̍k-pah saⁿ-cha̍p miâ.
<sup>41</sup> Che sī Kek-sūn kiáⁿ-sun chiah ê ke kè-sǹg ê;  sī kìⁿ-nā tī hōe-bō͘-lāi chòe-kang-ê, chiū-sī Mô͘-se A-lûn chiàu Iâ-hô-hoa só͘ bēng-lēng lâi tiám-sǹg ê.
<sup>42</sup> Bí-la̍h-lī kiáⁿ-sun chiah ê ke, kè-sǹg-ê, chiàu in ê ke-kháu, in ê chong-cho̍k,
<sup>43</sup> tùi saⁿ-cha̍p hè í-siōng kàu gō͘-cha̍p hè, kìⁿ-nā ji̍p-lâi tng-chit tī hōe-bō͘-lāi chòe-kang-ê;
<sup>44</sup> kî-tiong kè-sǹg-ê, chiàu in ê ke-kháu, kiōng ū saⁿ-chheng nn̄g-pah miâ.
<sup>45</sup> Che sī Bí-la̍h-lī kiáⁿ-sun chiah ê ke kè-sǹg-ê;  chiū-sī Mô͘-se A-lûn chiàu Iâ-hô-hoa thok Mô͘-se só͘ bēng-lēng tiám-sǹg ê.
<sup>46</sup> Kìⁿ-nā kè-sǹg ê Lī-bī lâng, chiū-sī Mô͘-se, A-lûn, kap Í-sek-lia̍t chiah ê siú-léng, chiàu in ê ke-kháu, in ê chong-cho̍k, só͘ tiám-sǹg-ê,
<sup>47</sup> tùi saⁿ-cha̍p hè í-siōng kàu gō͘-cha̍p hè, kìⁿ-nā ji̍p-lâi tng-chit tī hōe-bō͘-lāi chòe kng-mi̍h ê kang ê;
<sup>48</sup> kî-tiong kè-sǹg-ê kiōng ū poeh-chheng gō͘-pah poeh-cha̍p miâ.
<sup>49</sup> In hō͘ Mô͘-se tiám-sǹg, chiàu Iâ-hô-hoa só͘ bēng-lēng-ê, ta̍k-lâng chiàu i só͘ pān ê sū, chiàu i só͘ kng ê mi̍h;  in án-ni hō͘ i tiám-sǹg, sī chiàu Iâ-hô-hoa só͘ bēng-lēng Mô͘-se ê.

</p></div></div><div class="p_outer"><div class="p_left"> <div class="chap">=== 民數記 · 第 5 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h命令以色列人hō͘一切患tio̍h thái-ko-ê，患tio̍h下siau症ê，kap因為死屍無清氣ê，lóng出去營外。
<sup>3</sup> 無論男女lín lóng tio̍h hō͘ in出去，就是出去到營外，免得phah lâ-sâm in ê營盤，因為我khiā起tī in ê中間。
<sup>4</sup> 以色列人照án-ni行，hō͘ in出去營外；耶和華án-ni吩咐摩西，以色列人就án-ni行。
<sup>5</sup> 耶和華吩咐摩西講：
<sup>6</sup> 你tio̍h kā以色列人講：無論男女，若行人所行ê罪，致到干犯耶和華，hit人就有罪。
<sup>7</sup> In tio̍h認in所犯ê罪，照數額賠伊，另外加五份ê一份，歸hō͘伊所刻虧ê人。
<sup>8</sup> 總是hit人若無親人thang領受因為罪所賠ê，就hit-ê因為罪所賠ê，tio̍h還hō͘耶和華，來歸祭司；論hit隻贖罪ê羊káng，就是用來kā伊贖罪ê，是算在外。
<sup>9</sup> 以色列人一切ê聖物中，所奉hō͘祭司ê舉祭，lóng tio̍h歸hō͘祭司。
<sup>10</sup> 見若人所分別做聖ê物，tio̍h歸hō͘祭司；人用甚麼hō͘祭司ê，lóng tio̍h歸tī伊。
<sup>11</sup> 耶和華吩咐摩西講：
<sup>12</sup> 你tio̍h吩咐以色列人對伊講，人ê bó͘若行錯得罪伊ê丈夫，
<sup>13</sup> 有人kap伊行淫，事情祕密，伊ê丈夫m̄知，也無露出；總是伊受phah lâ-sâm，也無人做干證，也無掠tio̍h伊，
<sup>14</sup> 伊ê丈夫生起僥疑ê心，僥疑伊ê bó͘，伊ê bó͘是phah lâ-sâm；á是伊ê丈夫生起僥疑ê心，僥疑伊ê bó͘，伊ê bó͘並無受phah lâ-sâm，
<sup>15</sup> hit-ê人tio̍h chhōa伊ê bó͘到祭司hia，也為tio̍h伊帶大麥ê麵粉i-hoat十份一做伊ê禮物，m̄-thang thîn油，也m̄-thang chham乳香，因為這是僥疑ê素祭，是記得ê素祭，hō͘人會記得罪。
<sup>16</sup> 祭司tio̍h hō͘ hit-ê婦人人近óa來，hō͘伊khiā tī耶和華ê面前。
<sup>17</sup> 祭司tio̍h用聖ê水貯tī磁ê器具內，koh tùi會幕ê土腳the̍h一點á土粉，hē tī水中。
<sup>18</sup> 祭司tio̍h hō͘ hit-ê婦人人khiā tī耶和華ê面前，phah散婦人人ê頭毛，將記得ê素祭，就是僥疑ê素祭，hē tī伊ê手中；祭司ê手tio̍h the̍h致到咒詛ê苦水。
<sup>19</sup> 祭司tio̍h kah婦人人chiù-chōa，對伊講，若無人kap你行淫，你已經受丈夫ê約束，無行錯致到phah lâ-sâm，你就kap chit-ê咒詛ê苦水無干涉。
<sup>20</sup> 總是你已經受丈夫ê約束，若有行錯受phah lâ-sâm，tī你ê丈夫以外有人kap你行淫；
<sup>21</sup> 祭司就hō͘婦人人用咒詛來chiù-chōa，祭司對婦人人講：耶和華hō͘你ê大腿爛，腹肚賬ê時，願耶和華hō͘你tī你ê百姓中成做咒詛，成做chiù-chōa ê話柄。
<sup>22</sup> Koh chit-ê致到咒詛ê水beh入你ê腸á內，hō͘你ê腹肚賬，大腿爛；婦人人tio̍h應講，A-bēng，A-bēng。
<sup>23</sup> 祭司tio̍h寫chiah-ê咒詛ê話tī冊裡，用hiah-ê字抹入tī苦水裡。
<sup>24</sup> Koh hō͘婦人人lim chit-ê咒詛ê苦水，致到咒詛ê水入伊ê內面成做苦。
<sup>25</sup> 祭司tio̍h tùi婦人人ê手the̍h僥疑ê素祭，搖hit-ê素祭tī耶和華ê面前，帶到壇前。
<sup>26</sup> 祭司tio̍h tùi素祭中the̍h出一把做記念，燒tī壇頂，然後hō͘婦人人lim chit-ê水。
<sup>27</sup> 已經hō͘婦人人lim hit-ê水，伊若受bak lâ-sâm得罪伊ê丈夫，chit-ê致到咒詛ê水beh入伊ê內面，成做苦；伊ê腹肚就beh蠱脹，大腿就beh爛，hit-ê婦人人就beh tī伊ê百姓中成做咒詛ê話柄。
<sup>28</sup> 若婦人人無受phah lâ-sâm，實在是清氣，就免受災禍，koh beh懷孕。
<sup>29</sup> Bó͘已經受丈夫ê約束，若有行錯bak-tio̍h lâ-sâm，這就是僥疑ê例。
<sup>30</sup> á是人生出僥疑ê心，來僥疑伊ê bó͘，就tio̍h hō͘伊ê bó͘ khiā tī耶和華ê面前，祭司就tio̍h kā伊盡chit-ê例來行。
<sup>31</sup> Án-ni ta-po͘人就無罪，婦人人tio̍h擔當家己ê罪。

</p></div><div class="p_right"><div class="chap">=== 民數記 · 第 5 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h bēng-lēng Í-sek-lia̍t lâng hō͘ it-chhè hoān-tio̍h thái-ko-ê, hoān-tio̍h hā-siau-chèng ê, kap in-ūi sí-si bô chheng-khì ê, lóng chhut-khì iâⁿ-gōa.
<sup>3</sup> Bô-lūn lâm-lú lín lóng tio̍h hō͘ in chhut-khì, chiū-sī chhut-khì kàu iâⁿ-gōa, bián-tit phah lah-sap in ê iâⁿ-pôaⁿ, in-ūi Góa khiā-khí tī in ê tiong-kan.
<sup>4</sup> Í-sek-lia̍t lâng chiàu án-ni kiâⁿ, hō͘ in chhut-khì iâⁿ-gōa;  Iâ-hô-hoa án-ni hoan-hù Mô͘-se, Í-sek-lia̍t lâng chiū án-ni kiâⁿ.
<sup>5</sup> Iâ-hô-hoa hoan-hù Mô͘-se kóng,
<sup>6</sup> Lí tio̍h kā Í-sek-lia̍t lâng kóng, Bô-lūn lâm-lú, nā kiâⁿ lâng só͘ kiâⁿ ê chōe, tì-kàu kan-hoān Iâ-hô-hoa, hit-lâng chiū ū chōe.
<sup>7</sup> In tio̍h jīn in só͘ hoān ê chōe, chiàu siàu-gia̍h pê i, lēng-gōa ke gō͘-hūn ê chi̍t-hūn, kui hō͘ i só͘ khek-khui ê lâng.
<sup>8</sup> Chóng-sī hit-lâng nā bô chhin-lâng thang niá-siū in-ūi chōe só͘ pê ê, chiū hit-ê in-ūi chōe só͘ pê ê, tio̍h hêng hō͘ Iâ-hô-hoa, lâi kui chè-si;  lūn hit-chiah sio̍k-chōe ê iûⁿ-káng, chiū-sī ēng lâi kā i sio̍k-chōe-ê, sī sǹg chāi-gōa.
<sup>9</sup> Í-sek-lia̍t lâng it-chhè ê sèng-mi̍h tiong, só͘ hōng hō͘ chè-si ê kú-chè, lóng tio̍h kui hō͘ chè-si.
<sup>10</sup> Kìⁿ-nā lâng só͘ hun-piat chòe-sèng ê mi̍h, tio̍h kui hō͘ chè-si;  lâng ēng sím-mi̍h hō͘ chè-si ê, lóng tio̍h kui tī i.
<sup>11</sup> Iâ-hô-hoa hoan-hù Mô͘-se kóng,
<sup>12</sup> Lí tio̍h hoan-hù Í-sek-lia̍t lâng tùi i kóng, Lâng ê bó͘ nā kiâⁿ-chhò tek-chōe i ê tiōng-hu,
<sup>13</sup> ū lâng kap i kiâⁿ-îm, sū-chêng pì-bi̍t, i ê tiōng-hu m̄-chai, iā bô lō͘-chhut;  chóng-sī i siū phah lah-sap, iā bô lâng chòe kan-chèng, iā bô lia̍h-tio̍h i,
<sup>14</sup> i ê tiōng-hu siⁿ-khí giâu-gî ê sim, giâu-gî i ê bó͘, i ê bó͘ sī phah lah-sap;  á-sī i ê tiōng-hu siⁿ-khí giâu-gî ê sim, giâu-gî i ê bó͘, i ê bó͘ pēng-bô siū phah lah-sap,
<sup>15</sup> hit ê lâng tio̍h chhōa i ê bó͘ kàu chè-si hia, iā ūi-tio̍h i tòa tōa-be̍h ê mī-hún i-hoat cha̍p-hūn-chi̍t chòe i ê lé-mi̍h, m̄-thang thîn iû, iā m̄-thang chham jú-hiuⁿ, in-ūi che sī giâu-gî ê sò͘-chè, sī kì-tit ê sò͘-chè, hō͘ lâng ōe kì-tit chōe.
<sup>16</sup> Chè-si tio̍h hō͘ hit ê hū-jîn-lâng kūn-óa lâi, hō͘ i khiā tī Iâ-hô-hoa ê bīn-chêng.
<sup>17</sup> Chè-si tio̍h ēng sèng ê chúi tóe tī hûi ê khì-kū-lāi, koh tùi hōe-bō͘ ê thô͘-kha the̍h chi̍t tiám-á thô͘-hún, hē tī chúi-tiong.
<sup>18</sup> Chè-si tio̍h hō͘ hit ê hū-jîn-lâng khiā tī Iâ-hô-hoa ê bīn-chêng, phah-sòaⁿ hū-jîn-lâng ê thâu-mn̂g, chiong kì-tit ê sò͘-chè, chiū-sī giâu-gî ê sò͘-chè, hē tī i ê chhiú-tiong;  chè-si ê chhiú tio̍h the̍h tì-kàu chiù-chó͘ ê khó͘-chúi.
<sup>19</sup> Chè-si tio̍h kah hū-jîn-lâng chiù-chōa, tùi i kóng, Nā bô lâng kap lí kiâⁿ-îm, lí í-keng siū tiōng-hu ê iok-sok, bô kiâⁿ-chhò tì-kàu phah lah-sap, lí chiū kap chit ê chiù-chó͘ ê khó͘-chúi bô kan-sia̍p.
<sup>20</sup> Chóng-sī lí í-keng siū tiōng-hu ê iok-sok, nā ū kiâⁿ-chhò siū phah lah-sap, tī lí ê tiōng-hu í-gōa ū lâng kap lí kiâⁿ-îm;
<sup>21</sup> chè-si chiū hō͘ hū-jîn-lâng ēng chiù-chó͘ lâi chiù-chōa,  chè-si tùi hū-jîn-lâng kóng, Iâ-hô-hoa hō͘ lí ê tōa-thúi nōa, pak-tó͘ tiòng ê sî, goān Iâ-hô-hoa hō͘ lí tī lí ê peh-sìⁿ-tiong chiâⁿ-chòe chiù-chó͘, chiâⁿ-chòe chiù-chōa ê ōe-pìⁿ.
<sup>22</sup> Koh chit-ê tì-kàu chiù-chó͘ ê chúi beh ji̍p lí ê tn̂g-á-lāi, hō͘ lí ê pak-tó͘ tiòng, tōa-thúi nōa;  hū-jîn-lâng tio̍h ìn kóng, A-bēng, A-bēng.
<sup>23</sup> Chè-si tio̍h siá chiah ê chiù-chó͘ ê ōe tī chheh-ni̍h, ēng hiah ê jī boa̍h-ji̍p tī khó͘-chúi-ni̍h.
<sup>24</sup> Koh hō͘ hū-jîn-lâng lim chit ê chiù-chó͘ ê khó͘-chúi, tì-kàu chiù-chó͘ ê chúi ji̍p i ê lāi-bīn chiâⁿ-chòe khó͘.
<sup>25</sup> Chè-si tio̍h tùi hū-jîn-lâng ê chhiú the̍h giâu-gî ê sò͘-chè, iô hit ê sò͘-chè tī Iâ-hô-hoa ê bīn-chêng, tòa kàu tôaⁿ-chêng.
<sup>26</sup> Chè-si tio̍h tùi sò͘-chè-tiong the̍h-chhut chi̍t-pé chòe kì-liām, sio tī tôaⁿ-téng, jiân-āu hō͘ hū-jîn-lâng lim chit ê chúi.
<sup>27</sup> Í-keng hō͘ hū-jîn-lâng lim hit ê chúi, i nā siū bak lah-sap tek-chōe i ê tiōng-hu, chit-ê tì-kàu chiù-chó͘ ê chúi beh ji̍p i ê lāi-bīn, chiâⁿ-chòe khó͘;  i ê pak-tó͘ chiū beh kó͘-tiòng,  tōa-thúi chiū beh nōa, hit ê hū-jîn-lâng chiū beh tī i ê peh-sìⁿ-tiong chiâⁿ-chòe chiù-chó͘ ê ōe-pìⁿ.
<sup>28</sup> Nā hū-jîn-lâng bô siū phah lah-sap, si̍t-chāi sī chheng-khì, chiū bián siū chai-ē, koh beh hoâi-īn.
<sup>29</sup> Bó͘ í-keng siū tiōng-hu ê iok-sok, nā ū kiâⁿ-chhò bak-tio̍h lah-sap, che chiū-sī giâu-gî ê lē.
<sup>30</sup> Á-sī lâng siⁿ-chhut giâu-gî ê sim, lâi giâu-gî i ê bó͘, chiū tio̍h hō͘ i ê bó͘ khiā tī Iâ-hô-hoa ê bīn-chêng, chè-si chiū tio̍h kā i chīn chit ê lē lâi kiâⁿ.
<sup>31</sup> Án-ni ta-po͘-lâng chiū bô chōe, hū-jîn-lâng tio̍h tam-tng ka-kī ê chōe.

</p></div></div><div class="p_outer"><div class="p_left"> <div class="chap">=== 民數記 · 第 6 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h吩咐以色列人kā in講：無論男女hē特別ê願，就是Ná-sè-jíⁿ人ê願，家己分別歸hō͘耶和華，
<sup>3</sup> 伊就tio̍h離開酒kap厚酒，也m̄-thang lim甚麼酒ê醋，kap厚酒ê醋，m̄-thang lim甚麼葡萄ê汁，也m̄-thang食生ê葡萄，kap乾ê葡萄。
<sup>4</sup> Tī一切家己分別ê日，見若葡萄樹所出ê，tùi核到皮，lóng m̄-thang食。
<sup>5</sup> Tī伊下願家己分別hiah-ê日，m̄-thang hō͘剃頭刀到伊ê頭殼；到伊家己分別歸hō͘耶和華ê日滿，伊tio̍h做聖，出在伊ê頭毛發長。
<sup>6</sup> Tī伊家己分別歸耶和華hiah-ê日，m̄-thang óa近身屍。
<sup>7</sup> 伊ê老父，á是老母，á是兄弟，á是姊妹，死ê時，伊m̄-thang為tio̍h in hō͘家己無清氣；因為伊家己分別歸上帝ê憑據是tī伊ê頭殼。
<sup>8</sup> Tī伊家己分別hiah-ê日，伊是歸tī耶和華做聖。
<sup>9</sup> 若tī伊ê身邊忽然有人死，致到bak-tio̍h伊家己分別ê頭殼，就伊tio̍h tī家己清氣ê日剃頭，就是tī第七日剃伊。
<sup>10</sup> 第八日伊tio̍h用兩隻ka-chui，á是兩隻鴿á-kiáⁿ，帶到會幕門口，交代祭司。
<sup>11</sup> 祭司tio̍h獻一隻做贖罪祭，一隻做燒祭，kā伊贖罪；因為伊tùi身屍來有罪；koh tio̍h tī hit日hō͘伊ê頭殼做聖。
<sup>12</sup> 伊tio̍h koh用伊分別ê日，分別來歸耶和華，koh tio̍h牽一隻未滿年ê羊káng-á，做補過失ê祭；總是以前ê日無算數，因為伊ê家己分別已經受bak lâ-sâm。
<sup>13</sup> Ná-sè-jíⁿ人家己分別ê日已經滿，hit-ê例就是án-ni；人tio̍h chhōa伊到會幕ê門口。
<sup>14</sup> 伊tio̍h將伊ê禮物獻hō͘耶和華，就是一隻無瑕疵未滿年ê綿羊káng-á，做燒祭，一隻無瑕疵未滿年ê綿羊母á，做贖罪祭，kap一隻無瑕疵ê綿羊káng，做謝恩ê祭；
<sup>15</sup> koh一筐ê無酵餅，就是調和油幼麵粉做ê餅，kap抹油無酵ê薄餅，以及伊ê素祭，kap灌奠ê祭。
<sup>16</sup> 祭司tio̍h the̍h chiah-ê到耶和華ê面前，來獻hit人ê贖罪祭，kap燒祭。
<sup>17</sup> 伊也tio̍h將hit隻羊káng，kap hit筐無酵餅，獻hō͘耶和華做謝恩ê祭；祭司也tio̍h續獻伊ê素祭kap灌奠。
<sup>18</sup> Ná-sè-jíⁿ人tio̍h tī會幕門口剃家己分別ê頭，將家己分別ê頭毛，hē tī謝恩祭下面ê火頂。
<sup>19</sup> Ná-sè-jíⁿ人剃伊家己分別ê頭毛了後，祭司就tio̍h 取已經煮ê羊káng一支前腿，koh tùi筐á內the̍h一個無酵餅，kap一個無酵ê薄餅，lóng hē tī伊ê手。
<sup>20</sup> 祭司tio̍h the̍h chiah-ê做搖祭，搖tī耶和華ê面前；這kap所搖 ê胸，所舉ê腿，lóng做聖物，歸hō͘祭司；然後Ná-sè-jíⁿ人thang lim酒。
<sup>21</sup> 下願ê Ná-sè-jíⁿ人為tio̍h伊分別家己所獻ê禮物，kap伊以外所能得tio̍h-ê，獻hō͘耶和華，就是chit-ê例；伊án-ni下願就tio̍h照分別家己ê例來行。
<sup>22</sup> 耶和華吩咐摩西講：
<sup>23</sup> 你tio̍h吩咐亞倫kap伊ê kiáⁿ講：Lín tio̍h án-ni kā以色列人祝福，對in講：
<sup>24</sup> 願耶和華賜福你，保護你；
<sup>25</sup> 願耶和華hō͘伊ê面ê光照你，施恩hō͘你；
<sup>26</sup> 願耶和華歡喜ê面看你，賞賜你平安。
<sup>27</sup> Án-ni in beh用我ê名hē tī以色列人ê頂面；我也beh賜福in。

</p></div><div class="p_right"><div class="chap">=== 民數記 · 第 6 章 ===</div><p>
<sup>1</sup> @@ Kui Chú ê Lâng @@ Iâ-hô-hoa hoan-hù Mô͘-se kóng,
<sup>2</sup> Lí tio̍h hoan-hù Í-sek-lia̍t lâng kā in kóng, Bô-lūn lâm-lú hē te̍k-pia̍t ê goān, chiū-sī Ná-sè-jíⁿ lâng ê goān, ka-kī hun-piat kui hō͘ Iâ-hô-hoa,
<sup>3</sup> i chiū tio̍h lī-khui chiú kap kāu-chiú, iā m̄-thang lim sím-mi̍h chiú ê chhò͘, kap kāu-chiú ê chhò͘, m̄-thang lim sím-mi̍h phû-tô ê chiap, iā m̄-thang chia̍h chhiⁿ ê phû-tô, kap ta ê phû-tô.
<sup>4</sup> Tī it-chhè ka-kī hun-piat ê ji̍t, kìⁿ-nā phû-tô-chhiū só͘ chhut ê, tùi hu̍t kàu phê, lóng m̄-thang chia̍h.
<sup>5</sup> Tī i hē-goān ka-kī hun-piat hiah ê ji̍t, m̄-thang hō͘ thì-thâu-to kàu i ê thâu-khak;  kàu i ka-kī hun-piat kui hō͘ Iâ-hô-hoa ê ji̍t móa, i tio̍h chòe-sèng, chhut-chāi i ê thâu-mn̂g hoat-tn̂g.
<sup>6</sup> Tī i ka-kī hun-piat kui Iâ-hô-hoa hiah ê ji̍t, m̄-thang óa-kūn sin-si.
<sup>7</sup> I ê lāu-pē, á-sī lāu-bú, á-sī hiaⁿ-tī, á-sī chí-bē, sí ê sî, i m̄-thang ūi-tio̍h in hō͘ ka-kī bô chheng-khì;  in-ūi i ka-kī hun-piat kui Siōng-tè ê pîn-kù sī tī i ê thâu-khak.
<sup>8</sup> Tī i ka-kī hun-piat hiah ê ji̍t, i sī kui tī Iâ-hô-hoa chòe-sèng.
<sup>9</sup> Nā tī i ê sin-piⁿ hut-jiân ū lâng sí, tì-kàu bak-tio̍h i ka-kī hun-piat ê thâu-khak, chiū i tio̍h tī ka-kī chheng-khì ê ji̍t thì-thâu, chiū-sī tī tē-chhit ji̍t thì i.
<sup>10</sup> Tē-poeh ji̍t i tio̍h ēng nn̄g chiah ka-chui, á-sī nn̄g chiah chíⁿ-á-kiáⁿ, tòa kàu hōe-bō͘ mn̂g-kháu, kau-tài chè-si.
<sup>11</sup> Chè-si tio̍h hiàn chi̍t-chiah chòe sio̍k-chōe-chè, chi̍t-chiah chòe sio-chè, kā i sio̍k-chōe;  in-ūi i tùi sin-si lâi ū chōe;  koh tio̍h tī hit-ji̍t hō͘ i ê thâu-khak chòe-sèng.
<sup>12</sup> I tio̍h koh ēng i hun-piat ê ji̍t, hun-piat lâi kui Iâ-hô-hoa, koh tio̍h khan chi̍t chiah bē-móa-nî ê iûⁿ-káng-á, chòe pó͘-kè-sit ê chè;  chóng-sī í-chêng ê ji̍t bô sǹg-siàu, in-ūi i ê ka-kī hun-piat í-keng siū bak lah-sap.
<sup>13</sup> Ná-sè-jíⁿ lâng ka-kī hun-piat ê ji̍t í-keng móa, hit ê lē chiū-sī án-ni;  lâng tio̍h chhōa i kàu hōe-bō͘ ê mn̂g-kháu.
<sup>14</sup> I tio̍h chiong i ê lé-mi̍h hiàn hō͘ Iâ-hô-hoa, chiū-sī chi̍t-chiah bô hâ-chhû bē-móa-nî ê mî-iûⁿ-káng-á, chòe sio-chè, chi̍t-chiah bô hâ-chhû bē-móa-nî ê mî-iûⁿ-bú-á, chòe sio̍k-chōe chè, kap chi̍t-chiah bô hâ-chhû ê mî-iûⁿ-káng, chòe siā-un ê chè;
<sup>15</sup> koh chi̍t-kheng ê bô-kàⁿ piáⁿ, chiū-sī tiau-hô iû iù-mī-hún chòe ê piáⁿ, kap boah-iû bô-kàⁿ ê po̍h-piáⁿ, í-ki̍p i ê sò͘-chè, kap koàn-tiān ê chè.
<sup>16</sup> Chè-si tio̍h the̍h chiah-ê kàu Iâ-hô-hoa ê bīn-chêng, lâi hiàn hit-lâng ê sio̍k-chōe chè, kap sio-chè.
<sup>17</sup> I iā tio̍h chiong hit chiah iûⁿ-káng, kap hit kheng bô-kàⁿ piáⁿ, hiàn hō͘ Iâ-hô-hoa chòe siā-un ê chè;  chè-si iā tio̍h sòa hiàn i ê sò͘-chè kap koàn-tiān.
<sup>18</sup> Ná-sè-jíⁿ lâng tio̍h tī hōe-bō͘ mn̂g-kháu thì ka-kī hun-piat ê thâu, chiong ka-kī hun-piat ê thâu-mn̂g, hē tī siā-un-chè ē-bīn ê hé-téng.
<sup>19</sup> Ná-sè-jíⁿ lâng thì i ka-kī hun-piat ê thâu-mn̂g liáu-āu, chè-si chiū tio̍h chhú í-keng chú ê iûⁿ-káng chi̍t ki chêng-thúi, koh tùi kheng-á-lāi the̍h chi̍t ê bô-kàⁿ piáⁿ, kap chi̍t ê bô-kàⁿ ê po̍h-piáⁿ, lóng hē tī i ê chhiú.
<sup>20</sup> Chè-si tio̍h the̍h chiah-ê chòe iô-chè, iô tī Iâ-hô-hoa ê bīn-chêng; che kap só͘ iô ê heng, só͘ kú ê thúi, lóng chòe sèng-mi̍h, kui hō͘ chè-si;  jiân-āu Ná-sè-jíⁿ lâng thang lim-chiú.
<sup>21</sup> Hē-goān ê Ná-sè-jíⁿ lâng ūi-tio̍h i hun-piat ka-kī só͘ hiàn ê lé-mi̍h, kap i í-gōa só͘ ōe tit-tio̍h-ê, hiàn hō͘ Iâ-hô-hoa, chiū-sī chit ê lē;  i án-ni hē-goān chiū tio̍h chiàu hun-piat ka-kī ê lē lâi kiâⁿ.
<sup>22</sup> Iâ-hô-hoa hoan-hù Mô͘-se kóng,
<sup>23</sup> Lí tio̍h hoan-hù A-lûn kap  i ê kiáⁿ kóng, Lín tio̍h án-ni kā Í-sek-lia̍t lâng chiok-hok, tùi in kóng:　　
<sup>24</sup> Goān Iâ-hô-hoa sù-hok lí, pó-hō͘ lí;　　
<sup>25</sup> Goān Iâ-hô-hoa hō͘ I ê bīn ê kng chiò lí, si-un hō͘ lí;　　
<sup>26</sup> Goān Iâ-hô-hoa hoaⁿ-hí ê bīn khòaⁿ lí, siúⁿ-sù lí pêng-an.
<sup>27</sup> Án-ni in beh ēng Góa ê miâ hē tī Í-sek-lia̍t lâng ê téng-bīn; Góa iā beh sù-hok in.

</p></div></div><div class="p_outer"><div class="p_left"> <div class="chap">=== 民數記 · 第 7 章 ===</div><p>
<sup>1</sup> 摩西起會幕明白，就用油抹伊，分別伊做聖；koh將其中ê器具kap壇，kap伊ê器具，lóng抹伊，分別伊做聖。
<sup>2</sup> Hit日以色列ê眾首領，就是in ta̍k族ê族長，lóng來奉獻；in就是ta̍k支派ê首領，管理hiah-ê計算ê人；
<sup>3</sup> in用in ê禮物送到耶和華ê面前，就是六張有遮蓋ê車，kap十二隻牛káng；每兩個首領一張車，ta̍k-ê首領一隻牛；in將chiah-ê lóng帶到會幕前。
<sup>4</sup> 耶和華吩咐摩西講：
<sup>5</sup> 你tio̍h 對in收來，thang做會幕ê路用；將hiah-ê hō͘利未人，各照in所做ê工。
<sup>6</sup> Tùi án-ni，摩西就收車kap牛，交hō͘利未人。
<sup>7</sup> 將兩張車，四隻牛，交Kek-sūn ê kiáⁿ孫，照in所做ê工。
<sup>8</sup> Koh將sì-tiuⁿ車，八chiah牛，交hō͘ Bí-la̍h-lī ê kiáⁿ孫，照in所做ê工；in lóng hō͘祭司亞倫ê kiáⁿ Í-tha-má管轄。
<sup>9</sup> 總是車kap牛無交hō͘ Ko-hat ê kiáⁿ孫，因為聖所ê工屬tī in，用肩頭扛伊。
<sup>10</sup> 用油抹壇ê日，首領lóng來，行獻壇ê禮；ta̍k-ê首領就tī壇前獻in ê禮物。
<sup>11</sup> 耶和華kā摩西講：chiah-ê首領獻禮物，ta̍k-ê tio̍h tī伊ê日來獻，來行獻壇ê禮。
<sup>12</sup> 頭一日獻禮物ê，是屬猶大ê支派A-bí-ná-ta̍t ê kiáⁿ Ná-sūn；
<sup>13</sup> 伊ê禮物是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k，chit兩個貯滿調和油ê幼麵粉，做素祭；
<sup>14</sup> 一個金au，重十sià-khek-le̍k，貯香滿滿；
<sup>15</sup> 一隻牛káng-á，一隻綿羊káng，一隻未滿年ê羊káng-á，做燒祭；
<sup>16</sup> 一隻山羊káng做贖罪祭；
<sup>17</sup> 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是A-bí-ná-ta̍t ê kiáⁿ Ná-sūn ê禮物。
<sup>18</sup> 第二日Í-sat-ka ê首領，So͘-ap ê kiáⁿ Ná-thán-gia̍p，來獻；
<sup>19</sup> 伊所獻ê禮物，就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k，chit兩個貯滿調和油ê幼麵粉，做素祭；
<sup>20</sup> 一個金au，重十sià-khek-le̍k，貯香滿滿；
<sup>21</sup> 一隻牛káng-á，一隻綿羊káng，一隻未滿年ê羊káng-á，做燒祭；
<sup>22</sup> 一隻山羊káng，做贖罪祭；
<sup>23</sup> 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是Só͘-ap ê kiáⁿ Ná-thán-gia̍p ê禮物。
<sup>24</sup> 第三日是Se-pò͘-lûn kiáⁿ孫ê首領，Hi-lûn ê kiáⁿ Í-lī-ap；
<sup>25</sup> 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k，chit兩個貯滿調和油ê幼麵粉，做素祭；
<sup>26</sup> 一個金au，重十sià-khek-le̍k，貯香滿滿；
<sup>27</sup> 一隻牛káng-á，一隻綿羊káng，一隻未滿年ê羊káng-á，做燒祭；
<sup>28</sup> 一隻山羊káng做贖罪祭；
<sup>29</sup> 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是Hi-lûn ê kiáⁿ Í-lī-ap ê禮物。
<sup>30</sup> 第四日是Liû-piān kiáⁿ孫ê首領，Si-tiu-jíⁿ ê kiáⁿ Í-lī-siok；
<sup>31</sup> 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k；chit兩個貯滿調和油ê幼麵粉，做素祭；
<sup>32</sup> 一個金au，重十sià-khek-le̍k，貯香滿滿；
<sup>33</sup> 一隻牛káng-á，一隻綿羊káng，一隻未滿年ê羊káng-á，做燒祭；
<sup>34</sup> 一隻山羊káng做贖罪祭；
<sup>35</sup> 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是Si-tiu-jíⁿ ê kiáⁿ Í-lī-siok ê禮物。
<sup>36</sup> 第五日是西門kiáⁿ孫ê首領，So͘-lī-sa-tāi ê kiáⁿ Sī-lō͘-bia̍t；
<sup>37</sup> 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k；chit兩個貯滿調和油ê幼麵粉，做素祭；
<sup>38</sup> 一個金au，重十sià-khek-le̍k，貯香滿滿；
<sup>39</sup> 一隻牛káng-á，一隻綿羊káng，一隻未滿年ê羊káng-á，做燒祭；
<sup>40</sup> 一隻山羊káng做贖罪祭；
<sup>41</sup> 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是So͘-lī-sa-tāi ê kiáⁿ Sī-lō͘-bia̍t ê禮物。
<sup>42</sup> 第六日是Ka-tek kiáⁿ孫ê首領，Tiu-jíⁿ ê kiáⁿ Í-lī-ngá-sat；
<sup>43</sup> 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k；chit兩個貯滿調和油ê幼麵粉，做素祭；
<sup>44</sup> 一個金au，重十sià-khek-le̍k，貯香滿滿；
<sup>45</sup> 一隻牛káng-á，一隻綿羊káng，一隻未滿年ê羊káng-á，做燒祭；
<sup>46</sup> 一隻山羊káng，做贖罪祭；
<sup>47</sup> 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是Tiu-jíⁿ ê kiáⁿ Í-lī-ngá-sat ê禮物。
<sup>48</sup> 第七日是Í-hoat-liân kiáⁿ孫ê首領，A-bí-hut ê kiáⁿ Í-lī-sa-má；
<sup>49</sup> 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k，chit兩個貯滿調和油ê幼麵粉，做素祭；
<sup>50</sup> 一個金au，重十sià-khek-le̍k，貯香滿滿；
<sup>51</sup> 一隻牛káng-á，一隻綿羊káng，一隻未滿年ê羊káng-á，做燒祭；
<sup>52</sup> 一隻山羊káng做贖罪祭；
<sup>53</sup> 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是A-bí-hut ê kiáⁿ Í-lī-sa-má ê禮物。
<sup>54</sup> 第八日是Má-ná-se kiáⁿ孫ê首領，Pí-tāi-siok ê kiáⁿ Ka-má-lia̍t；
<sup>55</sup> 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k；chit兩個貯滿調和油ê幼麵粉，做素祭；
<sup>56</sup> 一個金au，重十sià-khek-le̍k，貯香滿滿；
<sup>57</sup> 一隻牛káng-á，一隻綿羊káng，一隻未滿年ê羊káng-á，做燒祭；
<sup>58</sup> 一隻山羊káng做贖罪祭；
<sup>59</sup> 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是Pí-tāi-siok ê kiáⁿ Ka-má-lia̍t ê禮物。
<sup>60</sup> 第九日是便雅憫kiáⁿ孫ê首領，Ki-to-nî ê kiáⁿ A-pí-tàn；
<sup>61</sup> 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k；chit兩個貯滿調和油ê幼麵粉，做素祭；
<sup>62</sup> 一個金au，重十sià-khek-le̍k，貯香滿滿；
<sup>63</sup> 一隻牛káng-á，一隻綿羊káng，一隻未滿年ê羊káng-á，做燒祭；
<sup>64</sup> 一隻山羊káng，做贖罪祭；
<sup>65</sup> 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是Ki-to-nî ê kiáⁿ A-pí-tàn ê禮物。
<sup>66</sup> 第十日是Tàn kiáⁿ孫ê首領，A-bí-sa-tāi ê kiáⁿ A-hi-í-siā；
<sup>67</sup> 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k，chit兩個貯滿調和油ê幼麵粉，做素祭；
<sup>68</sup> 一個金au，重十sià-khek-le̍k，貯香滿滿；
<sup>69</sup> 一隻牛káng-á，一隻綿羊káng，一隻未滿年ê羊káng-á，做燒祭；
<sup>70</sup> 一隻山羊káng，做贖罪祭；
<sup>71</sup> 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是A-bí-sa-tāi ê kiáⁿ A-hi-í-siā ê禮物。
<sup>72</sup> 第十一日是A-siat kiáⁿ孫ê首領，Gô-lân ê kiáⁿ phàⁿ-hiat；
<sup>73</sup> 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k，chit兩個貯滿調和油ê幼麵粉，做素祭；
<sup>74</sup> 一個金au，重十sià-khek-le̍k，貯香滿滿；
<sup>75</sup> 一隻牛káng-á，一隻綿羊káng，一隻未滿年ê羊káng-á，做燒祭；
<sup>76</sup> 一隻山羊káng，做贖罪祭；
<sup>77</sup> 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是Gô-lân ê kiáⁿ Phàⁿ-kiat ê禮物。
<sup>78</sup> 第十二日是Ná-hut-tha-lī kiáⁿ孫ê首領，Í-lâm ê kiáⁿ A-hi-la̍h；
<sup>79</sup> 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k，chit兩個貯滿調和油ê幼麵粉，做素祭；
<sup>80</sup> 一個金au，重十sià-khek-le̍k，貯香滿滿；
<sup>81</sup> 一隻牛káng-á，一隻綿羊káng，一隻未滿年ê羊káng-á，做燒祭；
<sup>82</sup> 一隻山羊káng，做贖罪祭；
<sup>83</sup> 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是Í-lâm ê kiáⁿ A-hi-la̍h ê禮物。
<sup>84</sup> 用油抹壇ê日，以色列chiah-ê首領，伊tio̍h行獻壇ê禮所獻ê，就是銀盤十二個，銀碗十二個，金au十二個；
<sup>85</sup> ta̍k-ê銀盤 重一百三十sià-khek-le̍k，ta̍k-ê碗重七十sià-khek-le̍k；一切器具ê銀，照聖所ê sià-khek-le̍k，共有兩千四百sià-khek-le̍k；
<sup>86</sup> 十二個金au 貯香滿滿，照聖所ê sià-khek-le̍k，ta̍k-ê au 重十sià-khek-le̍k；chiah-ê au ê金，重共一百二十sià-khek-le̍k；
<sup>87</sup> 做燒祭ê cheng-siⁿ，共牛káng十二隻，羊káng十二隻，未滿年ê羊káng-á十二隻，kap同獻ê素祭做贖罪祭 ê山羊káng十二隻；
<sup>88</sup> 做謝恩祭ê cheng-siⁿ，共牛káng二十四隻，綿羊káng六十隻，山羊káng六十隻，未滿年ê羊káng-á六十隻；chiah-ê就是用油抹壇了後，為tio̍h行獻壇ê禮所獻ê。
<sup>89</sup> 摩西入會幕，beh kap耶和華講話ê時，聽見法櫃施恩所ê頂面，兩個ki-lō͘-peng ê中間，kap伊講話ê聲，就是耶和華kap伊講。

</p></div><div class="p_right"><div class="chap">=== 民數記 · 第 7 章 ===</div><p>
<sup>1</sup> Mô͘-se khí hōe-bō͘ bêng-pe̍k, chiū ēng iû boah i, hun-piat i chòe-sèng;  koh chiong kî-tiong ê khì-kū kap tôaⁿ, kap i ê khì-kū, lóng boah i, hun-piat i chòe-sèng.
<sup>2</sup> Hit-ji̍t Í-sek-lia̍t ê chèng siú-léng, chiū-sī in ta̍k-cho̍k ê cho̍k-tiúⁿ, lóng lâi hōng-hiàn;  in chiū-sī ta̍k chi-phài ê siú-léng, koán-lí hiah ê kè-sǹg ê lâng;
<sup>3</sup> in ēng in ê lé-mi̍h sàng kàu Iâ-hô-hoa ê bīn-chêng, chiū-sī la̍k tiuⁿ ū jia-khàm ê chhia, kap cha̍p-jī chiah gû-káng;  múi nn̄g ê siú-léng chi̍t tiuⁿ chhia, ta̍k ê siú-léng chi̍t chiah gû; in chiong chiah-ê lóng tòa kàu hōe-bō͘-chêng.
<sup>4</sup> Iâ-hô-hoa hoan-hù Mô͘-se kóng,
<sup>5</sup> Lí tio̍h tùi in siu-lâi, thang chòe hōe-bō͘ ê lō͘-ēng;  chiong hiah-ê hō͘ Lī-bī lâng, kok chiàu in só͘ chòe ê kang.
<sup>6</sup> Tùi án-ni Mô͘-se chiū siu chhia kap gû, kau hō͘ Lī-bī lâng.
<sup>7</sup> Chiong nn̄g tiuⁿ chhia, sì chiah gû, kau Kek-sūn ê kiáⁿ-sun, chiàu in só͘ chòe ê kang.
<sup>8</sup> Koh chiong sì-tiuⁿ chhia, poeh chiah gû, kau hō͘ Bí-la̍h-lī ê kiáⁿ-sun, chiàu in só͘ chòe ê kang;  in lóng hō͘ chè-si A-lûn ê kiáⁿ Í-tha-má koán-hat.
<sup>9</sup> Chóng-sī chhia kap gû bô kau hō͘ Ko-hat ê kiáⁿ-sun, in-ūi sèng-só͘ ê kang sio̍k tī in, ēng keng-thâu kng i.
<sup>10</sup> Ēng iû boah tôaⁿ ê ji̍t, siú-léng lóng lâi, kiâⁿ hiàn-tôaⁿ ê lé;  ta̍k ê siú-léng chiū tī tôaⁿ-chêng hiàn in ê lé-mi̍h.
<sup>11</sup> Iâ-hô-hoa kā Mô͘-se kóng, Chiah ê siú-léng hiàn lé-mi̍h, ta̍k-ê tio̍h tī i ê ji̍t lâi hiàn, lâi kiâⁿ hiàn-tôaⁿ ê lé.
<sup>12</sup> Thâu-chi̍t ji̍t hiàn lé-mi̍h ê, sī sio̍k Iû-tāi ê chi-phài A-bí-ná-ta̍t ê kiáⁿ Ná-sūn;
<sup>13</sup> i ê lé-mi̍h sī chi̍t ê gûn-pôaⁿ, tāng chi̍t-pah saⁿ-cha̍p sià-khek-le̍k, chi̍t ê gûn-óaⁿ, tāng chhit-cha̍p sià-khek-le̍k, lóng sī chiàu sèng-só͘ ê sià-khek-le̍k, chit nn̄g-ê tóe-móa tiau-hô iû ê iù-mī-hún, chòe sò͘-chè;
<sup>14</sup> chi̍t ê kim-au, tāng cha̍p sià-khek-le̍k, tóe hiuⁿ móa-móa;
<sup>15</sup> chi̍t chiah gû-káng-á, chi̍t chiah mî-iûⁿ-káng, chi̍t chiah bē-móa-nî ê iûⁿ-káng-á, chòe sio-chè;
<sup>16</sup> chi̍t chiah soaⁿ-iûⁿ-káng chòe sio̍k-chōe-chè;
<sup>17</sup> nn̄g chiah gû-káng, gō͘ chiah mî-iûⁿ káng, gō͘ chiah soaⁿ-iûⁿ-káng, gō͘ chiah bē-móa-nî ê iûⁿ-káng-á, chòe siā-un chè;  chiah-ê sī A-bí-ná-ta̍t ê kiáⁿ Ná-sūn ê lé-mi̍h.
<sup>18</sup> Tē-jī ji̍t Í-sat-ka ê siú-léng, So͘-ap ê kiáⁿ Ná-thán-gia̍p, lâi hiàn;
<sup>19</sup> i só͘ hiàn ê lé-mi̍h, chiū-sī chi̍t ê gûn-pôaⁿ, tāng chi̍t-pah saⁿ-cha̍p sià-khek-le̍k, chi̍t ê gûn-óaⁿ, tāng chhit-cha̍p sià-khek-le̍k, lóng sī chiàu sèng-só͘ ê sià-khek-le̍k, chit nn̄g-ê tóe-móa tiau-hô iû ê iù-mī-hún, chòe sò͘-chè;
<sup>20</sup> chi̍t ê kim-au, tāng cha̍p sià-khek-le̍k, tóe hiuⁿ móa-móa;
<sup>21</sup> chi̍t chiah gû-káng-á, chi̍t chiah mî-iûⁿ-káng, chi̍t chiah bē-móa-nî ê iûⁿ-káng-á, chòe sio-chè;
<sup>22</sup> chi̍t chiah soaⁿ-iûⁿ-káng, chòe sio̍k-chōe-chè;
<sup>23</sup> nn̄g chiah gû-káng, gō͘ chiah mî-iûⁿ káng, gō͘ chiah soaⁿ-iûⁿ-káng, gō͘ chiah bē-móa-nî ê iûⁿ-káng-á, chòe siā-un chè;  chiah-ê sī Só͘-ap ê kiáⁿ Ná-thán-gia̍p ê lé-mi̍h.
<sup>24</sup> Tē-saⁿ ji̍t sī Se-pò͘-lûn kiáⁿ-sun ê siú-léng, Hi-lûn ê kiáⁿ Í-lī-ap;
<sup>25</sup> i ê lé-mi̍h chiū-sī chi̍t ê gûn-pôaⁿ, tāng chi̍t-pah saⁿ-cha̍p sià-khek-le̍k, chi̍t ê gûn-óaⁿ, tāng chhit-cha̍p sià-khek-le̍k, lóng sī chiàu sèng-só͘ ê sià-khek-le̍k, chit nn̄g-ê tóe-móa tiau-hô iû ê iù-mī-hún, chòe sò͘-chè;
<sup>26</sup> chi̍t ê kim-au, tāng cha̍p sià-khek-le̍k, tóe hiuⁿ móa-móa;
<sup>27</sup> chi̍t chiah gû-káng-á, chi̍t chiah mî-iûⁿ-káng, chi̍t chiah bē-móa-nî ê iûⁿ-káng-á, chòe sio-chè;
<sup>28</sup> chi̍t chiah soaⁿ-iûⁿ-káng chòe sio̍k-chōe-chè;
<sup>29</sup> nn̄g chiah gû-káng, gō͘ chiah mî-iûⁿ-káng, gō͘ chiah soaⁿ-iûⁿ-káng, gō͘ chiah bē-móa-nî ê iûⁿ-káng-á, chòe siā-un-chè;  chiah-ê sī Hi-lûn ê kiáⁿ Í-lī-ap ê lé-mi̍h.
<sup>30</sup> Tē-sì ji̍t sī Liû-piān kiáⁿ-sun ê siú-léng, Si-tiu-jíⁿ ê kiáⁿ Í-lī-siok;
<sup>31</sup> i ê lé-mi̍h chiū-sī chi̍t ê gûn-pôaⁿ, tāng chi̍t-pah saⁿ-cha̍p sià-khek-le̍k, chi̍t ê gûn-óaⁿ, tāng chhit-cha̍p sià-khek-le̍k, lóng sī chiàu sèng-só͘ ê sià-khek-le̍k;  chit nn̄g-ê tóe-móa tiau-hô iû ê iù-mī-hún, chòe sò͘-chè;
<sup>32</sup> chi̍t ê kim-au, tāng cha̍p sià-khek-le̍k, tóe hiuⁿ móa-móa;
<sup>33</sup> chi̍t chiah gû-káng-á, chi̍t chiah mî-iûⁿ-káng, chi̍t chiah bē-móa-nî ê iûⁿ-káng-á, chòe sio-chè;
<sup>34</sup> chi̍t chiah soaⁿ-iûⁿ-káng chòe sio̍k-chōe-chè;
<sup>35</sup> nn̄g chiah gû-káng, gō͘ chiah mî-iûⁿ-káng, gō͘ chiah soaⁿ-iûⁿ-káng, gō͘ chiah bē-móa-nî ê iûⁿ-káng-á, chòe siā-un-chè;  chiah-ê sī Si-tiu-jíⁿ ê kiáⁿ Í-lī-siok ê lé-mi̍h.
<sup>36</sup> Tē-gō͘ ji̍t sī Se-biān kiáⁿ-sun ê siú-léng, So͘-lī-sa-tāi ê kiáⁿ Sī-lō͘-bia̍t;
<sup>37</sup> i ê lé-mi̍h chiū-sī chi̍t ê gûn-pôaⁿ, tāng chi̍t-pah saⁿ-cha̍p sià-khek-le̍k, chi̍t ê gûn-óaⁿ, tāng chhit-cha̍p sià-khek-le̍k, lóng sī chiàu sèng-só͘ ê sià-khek-le̍k; chit nn̄g-ê tóe-móa tiau-hô iû ê iù-mī-hún, chòe sò͘-chè;
<sup>38</sup> chi̍t ê kim-au, tāng cha̍p sià-khek-le̍k, tóe hiuⁿ móa-móa;
<sup>39</sup> chi̍t chiah gû-káng-á, chi̍t chiah mî-iûⁿ-káng, chi̍t chiah bē-móa-nî ê iûⁿ-káng-á, chòe sio-chè;
<sup>40</sup> chi̍t chiah soaⁿ-iûⁿ-káng chòe sio̍k-chōe-chè;
<sup>41</sup> nn̄g chiah gû-káng, gō͘ chiah mî-iûⁿ-káng, gō͘ chiah soaⁿ-iûⁿ-káng, gō͘ chiah bē-móa-nî ê iûⁿ-káng-á, chòe siā-un-chè;  chiah-ê sī So͘-lī-sa-tāi ê kiáⁿ Sī-lō͘-bia̍t ê lé-mi̍h.
<sup>42</sup> Tē-la̍k ji̍t sī Ka-tek kiáⁿ-sun ê siú-léng, Tiu-jíⁿ ê kiáⁿ Í-lī-ngá-sat;
<sup>43</sup> i ê lé-mi̍h chiū-sī chi̍t ê gûn-pôaⁿ, tāng chi̍t-pah saⁿ-cha̍p sià-khek-le̍k, chi̍t ê gûn-óaⁿ, tāng chhit-cha̍p sià-khek-le̍k, lóng sī chiàu sèng-só͘ ê sià-khek-le̍k; chit nn̄g-ê tóe-móa tiau-hô iû ê iù-mī-hún, chòe sò͘-chè;
<sup>44</sup> chi̍t ê kim-au, tāng cha̍p sià-khek-le̍k, tóe hiuⁿ móa-móa;
<sup>45</sup> chi̍t chiah gû-káng-á, chi̍t chiah mî-iûⁿ-káng, chi̍t chiah bē-móa-nî ê iûⁿ-káng-á, chòe sio-chè;
<sup>46</sup> chi̍t chiah soaⁿ-iûⁿ-káng, chòe sio̍k-chōe-chè;
<sup>47</sup> nn̄g chiah gû-káng, gō͘ chiah mî-iûⁿ-káng, gō͘ chiah soaⁿ-iûⁿ-káng, gō͘ chiah bē-móa-nî ê iûⁿ-káng-á, chòe siā-un-chè;  chiah-ê sī Tiu-jíⁿ ê kiáⁿ Í-lī-ngá-sat ê lé-mi̍h.
<sup>48</sup> Tē-chhit ji̍t sī Í-hoat-liân kiáⁿ-sun ê siú-léng, A-bí-hut ê kiáⁿ Í-lī-sa-má;
<sup>49</sup> i ê lé-mi̍h chiū-sī chi̍t ê gûn-pôaⁿ, tāng chi̍t-pah saⁿ-cha̍p sià-khek-le̍k, chi̍t ê gûn-óaⁿ, tāng chhit-cha̍p sià-khek-le̍k, lóng sī chiàu sèng-só͘ ê sià-khek-le̍k, chit nn̄g-ê tóe-móa tiau-hô iû ê iù-mī-hún, chòe sò͘-chè;
<sup>50</sup> chi̍t ê kim-au, tāng cha̍p sià-khek-le̍k, tóe hiuⁿ móa-móa;
<sup>51</sup> chi̍t chiah gû-káng-á, chi̍t chiah mî-iûⁿ-káng, chi̍t-chiah bē-móa-nî ê iûⁿ-káng-á, chòe sio-chè;
<sup>52</sup> chi̍t chiah soaⁿ-iûⁿ-káng chòe sio̍k-chōe-chè;
<sup>53</sup> nn̄g chiah gû-káng, gō͘ chiah mî-iûⁿ-káng, gō͘ chiah soaⁿ-iûⁿ-káng, gō͘ chiah bē-móa-nî ê iûⁿ-káng-á, chòe siā-un-chè;  chiah-ê sī A-bí-hut ê kiáⁿ Í-lī-sa-má ê lé-mi̍h.
<sup>54</sup> Tē-poeh ji̍t sī Má-ná-se kiáⁿ-sun ê siú-léng, Pí-tāi-siok ê kiáⁿ Ka-má-lia̍t;
<sup>55</sup> i ê lé-mi̍h chiū-sī chi̍t ê gûn-pôaⁿ, tāng chi̍t-pah saⁿ-cha̍p sià-khek-le̍k, chi̍t ê gûn-óaⁿ, tāng chhit-cha̍p sià-khek-le̍k, lóng sī chiàu sèng-só͘ ê sià-khek-le̍k; chit nn̄g-ê tóe-móa tiau-hô iû ê iù-mī-hún, chòe sò͘-chè;
<sup>56</sup> chi̍t ê kim-au, tāng cha̍p sià-khek-le̍k, tóe hiuⁿ móa-móa;
<sup>57</sup> chi̍t chiah gû-káng-á, chi̍t chiah mî-iûⁿ-káng, chi̍t chiah bē-móa-nî ê iûⁿ-káng-á, chòe sio-chè;
<sup>58</sup> chi̍t chiah soaⁿ-iûⁿ-káng chòe sio̍k-chōe-chè;
<sup>59</sup> nn̄g chiah gû-káng, gō͘ chiah mî-iûⁿ-káng, gō͘ chiah soaⁿ-iûⁿ-káng, gō͘ chiah bē-móa-nî ê iûⁿ-káng-á, chòe siā-un-chè;  chiah-ê sī Pí-tāi-siok ê kiáⁿ Ka-má-lia̍t ê lé-mi̍h.
<sup>60</sup> Tē-káu ji̍t sī Piān-ngá-bín kiáⁿ-sun ê siú-léng, Ki-to-nî ê kiáⁿ A-pí-tàn;
<sup>61</sup> i ê lé-mi̍h chiū-sī chi̍t ê gûn-pôaⁿ, tāng chi̍t-pah saⁿ-cha̍p sià-khek-le̍k, chi̍t ê gûn-óaⁿ, tāng chhit-cha̍p sià-khek-le̍k, lóng sī chiàu sèng-só͘ ê sià-khek-le̍k; chit nn̄g-ê tóe-móa tiau-hô iû ê iù-mī-hún, chòe sò͘-chè;
<sup>62</sup> chi̍t ê kim-au, tāng cha̍p sià-khek-le̍k, tóe hiuⁿ móa-móa;
<sup>63</sup> chi̍t chiah gû-káng-á, chi̍t chiah mî-iûⁿ-káng, chi̍t chiah bē-móa-nî ê iûⁿ-káng-á, chòe sio-chè;
<sup>64</sup> chi̍t chiah soaⁿ-iûⁿ-káng, chòe sio̍k-chōe-chè;
<sup>65</sup> nn̄g chiah gû-káng, gō͘ chiah mî-iûⁿ-káng, gō͘ chiah soaⁿ-iûⁿ-káng, gō͘ chiah bē-móa-nî ê iûⁿ-káng-á, chòe siā-un-chè;  chiah-ê sī Ki-to-nî ê kiáⁿ A-pí-tàn ê lé-mi̍h.
<sup>66</sup> Tē-cha̍p ji̍t sī Tàn kiáⁿ-sun ê siú-léng, A-bí-sa-tāi ê kiáⁿ A-hi-í-siā;
<sup>67</sup> i ê lé-mi̍h chiū-sī chi̍t ê gûn-pôaⁿ, tāng chi̍t-pah saⁿ-cha̍p sià-khek-le̍k, chi̍t ê gûn-óaⁿ, tāng chhit-cha̍p sià-khek-le̍k, lóng sī chiàu sèng-só͘ ê sià-khek-le̍k, chit nn̄g-ê tóe-móa tiau-hô iû ê iù-mī-hún, chòe sò͘-chè;
<sup>68</sup> chi̍t ê kim-au, tāng cha̍p sià-khek-le̍k, tóe hiuⁿ móa-móa;
<sup>69</sup> chi̍t chiah gû-káng-á, chi̍t chiah mî-iûⁿ-káng, chi̍t chiah bē-móa-nî ê iûⁿ-káng-á, chòe sio-chè;
<sup>70</sup> chi̍t chiah soaⁿ-iûⁿ-káng, chòe sio̍k-chōe-chè;
<sup>71</sup> nn̄g chiah gû-káng, gō͘ chiah mî-iûⁿ-káng, gō͘ chiah soaⁿ-iûⁿ-káng, gō͘ chiah bē-móa-nî ê iûⁿ-káng-á, chòe siā-un-chè;  chiah-ê sī A-bí-sa-tāi ê kiáⁿ A-hi-í-siā ê lé-mi̍h.
<sup>72</sup> Tē-cha̍p-it ji̍t sī A-siat kiáⁿ-sun ê siú-léng, Gô-lân ê kiáⁿ Phàⁿ-hiat;
<sup>73</sup> i ê lé-mi̍h chiū-sī chi̍t ê gûn-pôaⁿ, tāng chi̍t-pah saⁿ-cha̍p sià-khek-le̍k, chi̍t ê gûn-óaⁿ, tāng chhit-cha̍p sià-khek-le̍k, lóng sī chiàu sèng-só͘ ê sià-khek-le̍k, chit nn̄g-ê tóe-móa tiau-hô iû ê iù-mī-hún, chòe sò͘-chè;
<sup>74</sup> chi̍t ê kim-au, tāng cha̍p sià-khek-le̍k, tóe hiuⁿ móa-móa;
<sup>75</sup> chi̍t chiah gû-káng-á, chi̍t chiah mî-iûⁿ-káng, chi̍t chiah bē-móa-nî ê iûⁿ-káng-á, chòe sio-chè;
<sup>76</sup> chi̍t chiah soaⁿ-iûⁿ-káng, chòe sio̍k-chōe-chè;
<sup>77</sup> nn̄g chiah gû-káng, gō͘ chiah mî-iûⁿ-káng, gō͘ chiah soaⁿ-iûⁿ-káng, gō͘ chiah bē-móa-nî ê iûⁿ-káng-á, chòe siā-un-chè;  chiah-ê sī Gô-lân ê kiáⁿ Phàⁿ-kiat ê lé-mi̍h.
<sup>78</sup> Tē-cha̍p-jī ji̍t sī Ná-hut-tha-lī kiáⁿ-sun ê siú-léng, Í-lâm ê kiáⁿ A-hi-la̍h;
<sup>79</sup> i ê lé-mi̍h chiū-sī chi̍t ê gûn-pôaⁿ, tāng chi̍t-pah saⁿ-cha̍p sià-khek-le̍k, chi̍t ê gûn-óaⁿ, tāng chhit-cha̍p sià-khek-le̍k, lóng sī chiàu sèng-só͘ ê sià-khek-le̍k, chit nn̄g-ê tóe-móa tiau-hô iû ê iù-mī-hún, chòe sò͘-chè;
<sup>80</sup> chi̍t ê kim-au, tāng cha̍p sià-khek-le̍k, tóe hiuⁿ móa-móa;
<sup>81</sup> chi̍t chiah gû-káng-á, chi̍t chiah mî-iûⁿ-káng, chi̍t chiah bē-móa-nî ê iûⁿ-káng-á, chòe sio-chè;
<sup>82</sup> chi̍t chiah soaⁿ-iûⁿ-káng, chòe sio̍k-chōe-chè;
<sup>83</sup> nn̄g chiah gû-káng, gō͘ chiah mî-iûⁿ-káng, gō͘ chiah soaⁿ-iûⁿ-káng, gō͘ chiah bē-móa-nî ê iûⁿ-káng-á, chòe siā-un-chè;  chiah-ê sī Í-lâm ê kiáⁿ A-hi-la̍h ê lé-mi̍h.
<sup>84</sup> Ēng iû boah-tôaⁿ ê ji̍t, Í-sek-lia̍t chiah ê siú-léng, i tio̍h kiâⁿ hiàn-tôaⁿ ê lé só͘ hiàn-ê, chiū-sī gûn-pôaⁿ cha̍p-jī ê, gûn-óaⁿ cha̍p-jī ê, kim-au cha̍p-jī ê;
<sup>85</sup> ta̍k ê gûn-pôaⁿ tāng chi̍t-pah saⁿ-cha̍p sià-khek-le̍k, ta̍k ê óaⁿ tāng chhit-cha̍p sià-khek-le̍k;  it-chhè khì-kū ê gûn, chiàu sèng-só͘ ê sià-khek-le̍k, kiōng ū nn̄g-chheng sì-pah sià-khek-le̍k;
<sup>86</sup> cha̍p-jī ê kim-au tóe hiuⁿ móa-móa, chiàu sèng-só͘ ê sià-khek-le̍k, ta̍k ê au tāng cha̍p sià-khek-le̍k; chiah ê au ê kim, tāng kiōng chi̍t-pah jī-cha̍p sià-khek-le̍k;
<sup>87</sup> chòe sio-chè ê cheng-siⁿ, kiōng gû-káng cha̍p-jī chiah, iûⁿ-káng cha̍p-jī chiah, bē-móa-nî ê iûⁿ-káng-á cha̍p-jī chiah, kap tâng hiàn ê sò͘-chè chòe sio̍k-chōe-chè ê soaⁿ-iûⁿ-káng cha̍p-jī chiah;
<sup>88</sup> chòe siā-un-chè ê cheng-siⁿ, kiōng gû-káng jī-cha̍p-sì chiah, mî-iûⁿ-káng la̍k-cha̍p chiah, soaⁿ-iûⁿ-káng la̍k-cha̍p chiah, bē-móa-nî ê iûⁿ-káng-á la̍k-cha̍p chiah;  chiah-ê chiū-sī ēng iû boah-tôaⁿ liáu-āu, ūi-tio̍h kiâⁿ hiàn-tôaⁿ ê lé só͘ hiàn-ê.
<sup>89</sup> Mô͘-se ji̍p hōe-bō͘, beh kap Iâ-hô-hoa kóng ōe ê sî, thiaⁿ-kìⁿ hoat-kūi si-un-só͘ ê téng-bīn, nn̄g ê ki-lō͘-peng ê tiong-kan, kap i kóng-ōe ê Siaⁿ, chiū-sī Iâ-hô-hoa kap i kóng.

</p></div></div><div class="p_outer"><div class="p_left"> <div class="chap">=== 民數記 · 第 8 章 ===</div><p>
<sup>1</sup> 耶和華吩咐摩西講：
<sup>2</sup> 你吩咐亞倫kā伊講，你點燈ê時，七盞燈lóng tio̍h照光燈台前。
<sup>3</sup> 亞倫照án-ni行，點燈照光tī燈台前，是照耶和華命令摩西ê。
<sup>4</sup> Chit-ê燈台ê做法，是用金phah-ê，連伊ê座kap伊ê花lóng是phah ê。摩西製造燈台，是照耶和華所指示ê款式。
<sup>5</sup> 耶和華吩咐摩西講：
<sup>6</sup> 你tio̍h tùi以色列人ê中間揀出利未人，hō͘ in清氣。
<sup>7</sup> Hō͘ in清氣tio̍h án-ni行；用除去罪ê水hiù tī in身軀；koh kah in用剃頭刀，剃thong身軀，洗衣服，清氣本身。
<sup>8</sup> 後來in tio̍h 取一隻牛káng-á，kap伊ê素祭，就是調和油ê幼麵粉；你tio̍h另外取一隻牛káng-á做贖罪祭。
<sup>9</sup> 你tio̍h chhōa利未人到會幕前，聚集以色列族ê全會。
<sup>10</sup> Koh chhōa利未人到耶和華ê面前；以色列人tio̍h按手tī利未人ê頂面。
<sup>11</sup> 亞倫tio̍h獻利未人tī耶和華ê面前，做以色列人ê搖祭，hō͘ in thang做服事耶和華ê工。
<sup>12</sup> 利未人tio̍h按手tī hiah-ê牛káng-á ê頭殼頂；你tio̍h獻一隻做贖罪祭，koh獻一隻做燒祭，hō͘耶和華，kā利未人贖罪。
<sup>13</sup> 你tio̍h hō͘利未人khiā tī亞倫kap伊ê kiáⁿ ê面前，獻in做搖祭hō͘耶和華。
<sup>14</sup> Án-ni，你tio̍h tùi以色列人分別利未人，就利未人beh歸tī我。
<sup>15</sup> Chit-tia̍p了後，利未人tio̍h入去做會幕ê工；你tio̍h hō͘ in清氣，獻in做搖祭。
<sup>16</sup> 因為in是tùi以色列中完全歸我ê；我揀in屬tī我，來替一切頭胎ê，就是以色列人ê頭chiūⁿ-ê。
<sup>17</sup> 因為以色列中一切頭chiūⁿ生ê，或是人，或是cheng-siⁿ，lóng是我ê。我tī埃及地phah死一切頭chiūⁿ生ê hit日，已經分別in做聖，歸tī我。
<sup>18</sup> 我揀利未人，替以色列人一切頭chiūⁿ生ê。
<sup>19</sup> 我tùi以色列人中，揀利未人，賞賜亞倫kap伊ê kiáⁿ孫，thang替以色列人做會幕ê差用，koh為以色列人贖罪；免得以色列人óa近聖所ê時，有災禍到以色列人ê中間。
<sup>20</sup> 摩西、亞倫kap以色列人全會，就對利未人án-ni行；見若耶和華論起利未人所命令摩西ê，以色列人就對in án-ni行。
<sup>21</sup> Tùi án-ni，利未人清氣家己，除去罪，洗in ê衣服；亞倫將in獻做搖祭tī耶和華ê面前；亞倫koh為in贖罪來清氣伊n。
<sup>22</sup> 然後利未人入去，tī亞倫kap伊ê kiáⁿ ê面前，tī會幕中做in ê工；耶和華論利未人來命令摩西ê，以色列人就án-ni對in行。
<sup>23</sup> 耶和華吩咐摩西講：
<sup>24</sup> 論利未人是án-ni：  tùi二十五歲以上，in tio̍h來會幕，做差用。
<sup>25</sup> 到五十歲就停工，無koh做差用；
<sup>26</sup> 獨獨tio̍h tī會幕，kap in ê兄弟相kap伺候，守所交代ê，無koh做工；論到所交代利未人ê，你tio̍h 對in án-ni行。

</p></div><div class="p_right"><div class="chap">=== 民數記 · 第 8 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí hoan-hù A-lûn kā i kóng, Lí tiám teng ê sî, chhit-chóaⁿ teng lóng tio̍h chiò-kng teng-tâi chêng.
<sup>3</sup> A-lûn chiàu án-ni kiâⁿ, tiám teng chiò-kng tī teng-tâi chêng, sī chiàu Iâ-hô-hoa bēng-lēng Mô͘-se ê.
<sup>4</sup> Chit ê teng-tâi ê chòe-hoat, sī ēng kim phah-ê, liân i ê chō kap i ê hoe lóng sī phah ê.  Mô͘-se chè-chō teng-tâi, sī chiàu Iâ-hô-hoa só͘ chí-sī ê khoán-sit.
<sup>5</sup> Iâ-hô-hoa hoan-hù Mô͘-se kóng,
<sup>6</sup> Lí tio̍h tùi Í-sek-lia̍t lâng ê tiong-kan kéng-chhut Lī-bī lâng, hō͘ in chheng-khì.
<sup>7</sup> Hō͘ in chheng-khì tio̍h án-ni kiâⁿ;  ēng tû-khì chōe ê chúi hiù tī in seng-khu;  koh kah in ēng thì-thâu-to, thì thong seng-khu, sóe i-ho̍k, chheng-khì pún-sin.
<sup>8</sup> Āu-lâi in tio̍h chhú chi̍t chiah gû-káng-á, kap i ê sò͘-chè, chiū-sī tiau-hô iû ê iù-mī-hún; lí tio̍h lēng-gōa chhú chi̍t chiah gû-káng-á chòe sio̍k-chōe-chè.
<sup>9</sup> Lí tio̍h chhōa Lī-bī lâng kàu hōe-bō͘ chêng, chū-chi̍p Í-sek-lia̍t cho̍k ê choân-hōe.
<sup>10</sup> Koh chhōa Lī-bī lâng kàu Iâ-hô-hoa ê bīn-chêng;  Í-sek-lia̍t lâng tio̍h hōaⁿ-chhiú tī Lī-bī lâng ê téng-bīn.
<sup>11</sup> A-lûn tio̍h hiàn Lī-bī lâng tī Iâ-hô-hoa ê bīn-chêng, chòe Í-sek-lia̍t lâng ê iô-chè, hō͘ in thang chòe ho̍k-sāi Iâ-hô-hoa ê kang.
<sup>12</sup> Lī-bī lâng tio̍h hōaⁿ-chhiú tī hiah ê gû-káng-á ê thâu-khak-téng;  Lí tio̍h hiàn chi̍t-chiah chòe sio̍k-chōe-chè, koh hiàn chi̍t-chiah chòe sio-chè, hō͘ Iâ-hô-hoa, kā Lī-bī lâng sio̍k-chōe.
<sup>13</sup> Lí tio̍h hō͘ Lī-bī lâng khiā tī A-lûn kap i ê kiáⁿ ê bīn-chêng, hiàn in chòe iô-chè hō͘ Iâ-hô-hoa.
<sup>14</sup> Án-ni, lí tio̍h tùi Í-sek-lia̍t lâng hun-piat Lī-bī lâng, chiū Lī-bī lâng beh kui tī Góa.
<sup>15</sup> Chit-tia̍p liáu-āu Lī-bī lâng tio̍h ji̍p-khì chòe hōe-bō͘ ê kang;  lí tio̍h hō͘ in chheng-khì, hiàn in chòe iô-chè.
<sup>16</sup> In-ūi in sī tùi Í-sek-lia̍t tiong oân-choân kui Góa-ê;  Góa kéng in sio̍k tī Góa, lâi thòe it-chhè thâu-the-ê, chiū-sī Í-sek-lia̍t lâng ê thâu-chiūⁿ-ê.
<sup>17</sup> In-ūi Í-sek-lia̍t tiong it-chhè thâu-chiūⁿ-siⁿ-ê, he̍k-sī lâng, he̍k-sī cheng-siⁿ, lóng sī Góa-ê.  Góa tī Ai-ki̍p tōe phah-sí it-chhè thâu-chiūⁿ-siⁿ-ê hit-ji̍t, í-keng hun-piat in chòe-sèng, kui tī Góa.
<sup>18</sup> Góa kéng Lī-bī lâng, thòe Í-sek-lia̍t lâng it-chhè thâu-chiūⁿ-siⁿ-ê.
<sup>19</sup> Góa tùi Í-sek-lia̍t lâng tiong, kéng Lī-bī lâng, siúⁿ-sù A-lûn kap i ê kiáⁿ-sun, thang thòe Í-sek-lia̍t lâng chòe hōe-bō͘ ê chhe-ēng, koh ūi Í-sek-lia̍t lâng sio̍k-chōe;  bián-tit Í-sek-lia̍t lâng óa-kūn sèng-só͘ ê sî, ū chai-ē kàu Í-sek-lia̍t lâng ê tiong-kan.
<sup>20</sup> Mô͘-se A-lûn kap Í-sek-lia̍t lâng choân-hōe, chiū tùi Lī-bī lâng án-ni kiâⁿ;  kìⁿ-nā Iâ-hô-hoa lūn-khí Lī-bī lâng só͘ bēng-lēng Mô͘-se ê, Í-sek-lia̍t lâng chiū tùi in án-ni kiâⁿ.
<sup>21</sup> Tùi án-ni Lī-bī lâng chheng-khì ka-kī, tû-khì chōe, sóe in ê i-ho̍k;  A-lûn chiong in hiàn-chòe iô-chè tī Iâ-hô-hoa ê bīn-chêng;  A-lûn koh ūi in sio̍k-chōe lâi chheng-khì in.
<sup>22</sup> Jiân-āu Lī-bī lâng ji̍p-khì, tī A-lûn kap i ê kiáⁿ ê bīn-chêng, tī hōe-bō͘ tiong chòe in ê kang;  Iâ-hô-hoa lūn Lī-bī lâng lâi bēng-lēng Mô͘-se ê, Í-sek-lia̍t lâng chiū án-ni tùi in kiâⁿ.
<sup>23</sup> Iâ-hô-hoa hoan-hù Mô͘-se kóng,
<sup>24</sup> Lūn Lī-bī lâng sī án-ni:  tùi jī-cha̍p-gō͘ hè í-siōng, in tio̍h lâi hōe-bō͘, chòe chhe-ēng.
<sup>25</sup> Kàu gō͘-cha̍p hè chiū thêng-kang, bô koh chòe chhe-ēng;
<sup>26</sup> to̍k-to̍k tio̍h tī hōe-bō͘, kap in ê hiaⁿ-tī saⁿ-kap su-hāu, siú só͘ kau-tài ê, bô koh chòe kang;  lūn-kàu só͘ kau-tài Lī-bī lâng-ê, lí tio̍h tùi in án-ni kiâⁿ.

</p></div></div><div class="p_outer"><div class="p_left"> <div class="chap">=== 民數記 · 第 9 章 ===</div><p>
<sup>1</sup> 出埃及二年正月，耶和華tī西奈曠野，命令摩西講：
<sup>2</sup> 以色列人應該tī定tio̍h ê日期守Pôaⁿ過節；
<sup>3</sup> tī本月十四日黃昏ê時，lín tio̍h tī所定tio̍h ê日守伊，照伊一切ê律例，一切ê法度來守伊。
<sup>4</sup> Tùi án-ni，摩西吩咐以色列人守Pôaⁿ過節。
<sup>5</sup> 正月十四日黃昏ê時，in就tī西奈ê曠野，守Pôaⁿ過節；見若耶和華所命令摩西ê，以色列人lóng照án-ni行。
<sup>6</sup> 有kúi-nā人hō͘人ê身屍bak lâ-sâm，bōe會tī hit日守Pôaⁿ過節；當hit日in到摩西、亞倫ê面前。
<sup>7</sup> Hiah-ê人kā in講：阮因為hō͘人ê身屍bak lâ-sâm，啥事阻擋阮bōe-thang tī以色列中，tī所定tio̍h ê日期獻禮物hō͘耶和華ah？
<sup>8</sup> 摩西kā in講：Lín khiā-teh thèng候，我beh聽耶和華怎樣吩咐lín。
<sup>9</sup> 耶和華吩咐摩西講：
<sup>10</sup> 你tio̍h吩咐以色列人講：或是lín á是lín ê後裔ê中間，若有人hō͘身屍bak lâ-sâm，á是遠遠tī路裡，猶原tio̍h守耶和華ê Pôaⁿ過節。
<sup>11</sup> In tio̍h tī二月十四日黃昏ê時來守伊，chham無酵餅kap苦菜來食。
<sup>12</sup> M̄-thang留一點á到隔早起，羊á ê骨一支也m̄-thang phah折；in tio̍h照Pôaⁿ過節chiah-ê律例來守伊。
<sup>13</sup> 總是人若清氣也m̄是tī路中，若家己推辭m̄守Pôaⁿ過節，tio̍h tùi伊ê百姓中剪除hit-ê人，因為伊tī所定tio̍h ê日無獻禮物hō͘耶和華，hit人tio̍h擔當伊ê罪。
<sup>14</sup> 若有外人寄腳tī lín中間，ài守耶和華ê Pôaⁿ過節，伊tio̍h照Pôaⁿ過節ê律例法度來行；出外人kap本地人tio̍h同一個律例來行。
<sup>15</sup> 起會幕hit日，有雲遮伊ê會幕，就是證據ê布棚；tùi ê-hng到早起，有親像火ê款式蓋tī會幕。
<sup>16</sup> 常常是án-ni；雲遮伊，暝時親像火ê款式。
<sup>17</sup> 雲tùi布棚收chiūⁿ去，以色列人就起身；雲停ê所在，以色列人就紮營tī-hia。
<sup>18</sup> 以色列人照耶和華ê命令起身，也照耶和華ê命令安營；雲停tī會幕頂ê時，in猶原安營tī-hia。
<sup>19</sup> 雲tī會幕頂停chōe-chōe日，以色列人就守耶和華所交代ê，無起身。
<sup>20</sup> 有時雲tī會幕頂kúi-nā日，in照耶和華ê命令猶原安營tī-hia，也照耶和華ê命令起身。
<sup>21</sup> 有時雲遮teh tùi ê-hng到早起，早起時雲收上去，in就起身；無論日時暝時雲收上去，in就起身。
<sup>22</sup> 雲停tī會幕，無論是兩日，是一月日，是一年，以色列人猶原安營tī-hia，無起身；總是雲收chiūⁿ去，in就起身。
<sup>23</sup> In thàn耶和華ê命令安營，也thàn耶和華ê命令起身；in守耶和華所交代ê，lóng照耶和華託摩西所命令ê。

</p></div><div class="p_right"><div class="chap">=== 民數記 · 第 9 章 ===</div><p>
<sup>1</sup> Chhut Ai-ki̍p jī-nî chiaⁿ-ge̍h, Iâ-hô-hoa tī Se-nái khòng-iá, bēng-lēng Mô͘-se kóng,
<sup>2</sup> Í-sek-lia̍t lâng eng-kai tī tiāⁿ-tio̍h ê ji̍t-kî siú pôaⁿ-kè-choeh;
<sup>3</sup> tī pún-ge̍h cha̍p-sì ji̍t hông-hun ê sî, lín tio̍h tī só͘ tiāⁿ-tio̍h ê ji̍t siú i, chiàu i it-chhè ê lu̍t-lē, it-chhè ê hoat-tō͘ lâi siú i.
<sup>4</sup> Tùi án-ni Mô͘-se hoan-hù Í-sek-lia̍t lâng siú pôaⁿ-kè-choeh.
<sup>5</sup> Chiaⁿ-ge̍h cha̍p-sì ji̍t hông-hun ê sî, in chiū tī Se-nái ê khòng-iá, siú pôaⁿ-kè-choeh;  kìⁿ-nā Iâ-hô-hoa só͘ bēng-lēng Mô͘-se ê, Í-sek-lia̍t lâng lóng chiàu án-ni kiâⁿ.
<sup>6</sup> Ū kúi-nā lâng hō͘ lâng ê sin-si bak lah-sap, bōe-ōe tī hit-ji̍t siú pôaⁿ-kè-choeh;  tng hit-ji̍t in kàu Mô͘-se A-lûn ê bīn-chêng.
<sup>7</sup> Hiah ê lâng kā in kóng,  Goán in-ūi hō͘ lâng ê sin-si bak lah-sap, siáⁿ-sū chó͘-tòng goán bōe thang tī Í-sek-lia̍t tiong, tī só͘ tiāⁿ-tio̍h ê ji̍t-kî hiàn lé-mi̍h hō͘ Iâ-hô-hoa ah?
<sup>8</sup> Mô͘-se kā in kóng, Lín khiā-teh thèng-hāu, góa beh thiaⁿ Iâ-hô-hoa cháiⁿ-iūⁿ hoan-hù lín.
<sup>9</sup> Iâ-hô-hoa hoan-hù Mô͘-se kóng,
<sup>10</sup> Lí tio̍h hoan-hù Í-sek-lia̍t lâng kóng, He̍k-sī lín á-sī lín ê hō͘-è ê tiong-kan, nā ū lâng hō͘ sin-si bak lah-sap, á-sī hn̄g-hn̄g tī lō͘-ni̍h, iû-goân tio̍h siú Iâ-hô-hoa ê pôaⁿ-kè-choeh.
<sup>11</sup> In tio̍h tī jī-ge̍h cha̍p-sì ji̍t hông-hun ê sî lâi siú i, chham bô-kàⁿ piáⁿ kap khó͘-chhài lâi chia̍h.
<sup>12</sup> M̄-thang lâu chi̍t-tiám-á kàu keh chá-khí, iûⁿ-á ê kut chi̍t-ki iā m̄-thang phah-chi̍h;  in tio̍h chiàu pôaⁿ-kè-choeh chiah ê lu̍t-lē lâi siú i.
<sup>13</sup> Chóng-sī lâng nā chheng-khì iā m̄-sī tī lō͘-tiong, nā ka-kī the-sî m̄ siú pôaⁿ-kè-choeh, tio̍h tùi i ê peh-sìⁿ-tiong chián-tû hit ê lâng, in-ūi i tī só͘ tiāⁿ-tio̍h ê ji̍t bô hiàn lé-mi̍h hō͘ Iâ-hô-hoa, hit-lâng tio̍h tam-tng i ê chōe.
<sup>14</sup> Nā ū gōa-lâng kià-kha tī lín tiong-kan, ài siú Iâ-hô-hoa ê pôaⁿ-kè-choeh, i tio̍h chiàu pôaⁿ-kè-choeh ê lu̍t-lē hoat-tō͘ lâi kiâⁿ;  chhut-gōa lâng kap pún-tōe lâng tio̍h tâng chi̍t ê lu̍t-lē lâi kiâⁿ.
<sup>15</sup> Khí hōe-bō͘ hit-ji̍t, ū hûn jia i ê hōe-bō͘, chiū-sī chèng-kù ê pò͘-pîⁿ;  tùi ê-hng kàu chá-khí, ū chhin-chhiūⁿ hé ê khoán-sit khàm tī hōe-bō͘.
<sup>16</sup> Siông-siông sī án-ni;  hûn jia i, mî-sî chhin-chhiūⁿ hé ê khoán-sit.
<sup>17</sup> Hûn tùi pò͘-pîⁿ siu chiūⁿ-khì, Í-sek-lia̍t lâng chiū khí-sin;  hûn thêng ê só͘-chāi, Í-sek-lia̍t lâng chiū chat-iâⁿ tī-hia.
<sup>18</sup> Í-sek-lia̍t lâng chiàu Iâ-hô-hoa ê bēng-lēng khí-sin, iā chiàu Iâ-hô-hoa ê bēng-lēng an-iâⁿ;  hûn thêng tī hōe-bō͘-téng ê sî, in iû-goân an-iâⁿ tī-hia.
<sup>19</sup> Hûn tī hōe-bō͘-téng thêng chōe-chōe ji̍t, Í-sek-lia̍t lâng chiū siú Iâ-hô-hoa só͘ kau-tài ê, bô khí-sin.
<sup>20</sup> Ū-sî hûn tī hōe-bō͘-téng kúi-nā ji̍t, in chiàu Iâ-hô-hoa ê bēng-lēng iû-goân an-iâⁿ tī-hia, iā chiàu Iâ-hô-hoa ê bēng-lēng khí-sin.
<sup>21</sup> Ū-sî hûn jia-teh tùi ê-hng kàu chá-khí, chá-khí sî hûn siu chiūⁿ-khì, in chiū khí-sin;  bô-lūn ji̍t-sî mî-sî hûn siu chiūⁿ-khì, in chiū khí-sin.
<sup>22</sup> Hûn thêng tī hōe-bō͘, bô-lūn sī nn̄g-ji̍t, sī chi̍t-ge̍h-ji̍t, sī chi̍t-nî, Í-sek-lia̍t lâng iû-goân an-iâⁿ tī-hia, bô khí-sin;  chóng-sī hûn siu chiūⁿ-khì, in chiū khí-sin.
<sup>23</sup> In thàn Iâ-hô-hoa ê bēng-lēng an-iâⁿ, iā thàn Iâ-hô-hoa ê bēng-lēng khí-sin;  in siú Iâ-hô-hoa só͘ kau-tài ê, lóng chiàu Iâ-hô-hoa thok Mô͘-se só͘ bēng-lēng ê.

</p></div></div><div class="p_outer"><div class="p_left"> <div class="chap">=== 民數記 · 第 10 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h用銀phah兩支號頭，用phah ê法來做，hō͘你用來聚集會眾，也hō͘ ta̍k營起身。
<sup>3</sup> Pûn hiah-ê ê時，全會眾人tio̍h到你hia，聚集tī會幕門口。
<sup>4</sup> 若kan-ta pûn一支，眾首領，就是以色列ê族長，tio̍h聚集到你hia。
<sup>5</sup> Pûn大聲ê時，東pêng所安ê營lóng tio̍h起身。
<sup>6</sup> 第二pái pûn大聲ê時，南pêng所安ê營tio̍h起身；in beh起身的確pûn大聲。
<sup>7</sup> 若beh聚集會眾，lín tio̍h pûn號頭，總是m̄-thang pûn大聲。
<sup>8</sup> 亞倫ê kiáⁿ孫做祭司ê，tio̍h pûn hiah-ê號頭；這beh做lín代代永遠ê例。
<sup>9</sup> Lín tī本地kap欺壓lín ê對敵交戰，就tio̍h用號頭pûn大聲，就tī耶和華lín ê上帝ê面前得tio̍h記念，也beh得tio̍h救脫離lín ê對敵。
<sup>10</sup> 也tī lín快樂ê日，kap節期，kap月ê初一，是tī lín獻燒祭kap謝恩祭ê時，也tio̍h pûn號頭；這lóng beh tī lín ê上帝ê面前做記念；我是耶和華lín ê上帝。
<sup>11</sup> 第二年二月二十日，雲tùi證據ê會幕收chiūⁿ去。
<sup>12</sup> 以色列人就照in ê路站起身，離開西奈ê曠野；雲停tī Pa-lân ê曠野。
<sup>13</sup> 這是in照耶和華託摩西所命令ê，頭一pái起身。
<sup>14</sup> 照in ê軍隊做頭起身ê，是猶大族ê營ê大旗；軍隊ê統領是A-bí-ná-ta̍t ê kiáⁿ Ná-sūn。
<sup>15</sup> Í-sat-ka支派軍隊ê統領是So͘-ap ê kiáⁿ Ná-thán-gia̍p。
<sup>16</sup> Se-pò͘-lûn ê支派軍隊ê統領是Hi-lûn ê kiáⁿ Í-lī-ap。
<sup>17</sup> 會幕就拆起來；扛會幕ê，Kek-sūn ê kiáⁿ孫kap Bí-la̍h-lī ê kiáⁿ孫起身行。
<sup>18</sup> 照伊ê軍隊，Liû-piān營ê大旗起身；伊ê軍隊ê統領是Sī-tiu-jíⁿ ê kiáⁿ Í-lī-siok。
<sup>19</sup> 西門支派軍隊ê統領是So͘-lī-sa-tāi ê kiáⁿ Sī-lō͘-bia̍t。
<sup>20</sup> Ka-tek支派軍隊ê統領是Tiu-jíⁿ ê kiáⁿ Í-lī-ngá-sat。
<sup>21</sup> Ko-hat人扛聖物ê起身行；in bē到ê事先，hiah-ê人會幕已經搭好。
<sup>22</sup> 照伊ê軍隊，Í-hoat-liân營ê大旗起身；伊ê軍隊ê統領是A-bí-hut ê kiáⁿ Í-lī-sa-má。
<sup>23</sup> Má-ná-se支派軍隊ê統領是Pí-tāi-siok ê kiáⁿ Ka-má-lia̍t。
<sup>24</sup> 便雅憫支派軍隊ê統領是Ki-to-nî ê kiáⁿ A-pí-tàn。
<sup>25</sup> 做chiah-ê營ê路尾隊ê，是Tàn ê營ê大旗，照伊ê軍隊起身；伊ê軍隊ê統領是A-bí-sa-tāi ê kiáⁿ A-hi-í-siā。
<sup>26</sup> A-siat支派軍隊ê統領是Gô-lân ê kiáⁿ Phàⁿ-kiat。
<sup>27</sup> Ná-hut-tha-lī支派軍隊ê統領是Í-lâm ê kiáⁿ A-hi-la̍h。
<sup>28</sup> 以色列人照伊ê軍隊起身，伊ê隊伍就是án-ni。
<sup>29</sup> 摩西對伊ê外戚米甸人Liû-jíⁿ ê kiáⁿ Hô-pa講：阮beh去耶和華所bat講：我用伊賞賜lín ê地，請你kap阮來去，阮beh好款待你；因為耶和華已經應允賜福氣hō͘以色列人。
<sup>30</sup> 伊應講，我m̄去，我beh tò去我ê本地本族hia。
<sup>31</sup> 摩西講：求你m̄-thang離開阮，因為你知阮tī曠野tio̍h怎樣紮營；你thang做阮ê目睭。
<sup>32</sup> 你若beh kap阮去，見若耶和華所hō͘阮ê福氣，阮也的確án-ni hō͘你。
<sup>33</sup> In離開耶和華ê山，起身行三日ê路站；耶和華ê約櫃tī頭前行三日ê路站，kā in chhē安歇ê所在。
<sup>34</sup> In撤營起身，日時耶和華ê雲tī in ê頂面。
<sup>35</sup> 約櫃起身ê時，摩西就講：耶和華ah，求你起來；願你ê對敵四散；願怨恨你ê人tī你ê面前逃走。
<sup>36</sup> 約櫃停ê時，伊就講：耶和華ah，求你tò來到以色列千千萬萬人ê中間。

</p></div><div class="p_right"><div class="chap">=== 民數記 · 第 10 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h ēng gûn phah nn̄g ki hō-thâu, ēng phah ê hoat lâi chòe, hō͘ lí ēng lâi chū-chi̍p hōe-chiòng, iā hō͘ ta̍k-iâⁿ khí-sin.
<sup>3</sup> Pûn hiah-ê ê sî, choân-hōe chèng-lâng tio̍h kàu lí hia,  chū-chi̍p tī hōe-bō͘ mn̂g-kháu.
<sup>4</sup> Nā kan-ta pûn chi̍t-ki, chèng siú-léng, chiū-sī Í-sek-lia̍t ê cho̍k-tiúⁿ, tio̍h chū-chi̍p kàu lí hia.
<sup>5</sup> Pûn tōa-siaⁿ ê sî, tang-pêng só͘ an ê iâⁿ lóng tio̍h khí-sin.
<sup>6</sup> Tē-jī pái pûn tōa-siaⁿ ê sî, lâm-pêng só͘ an ê iâⁿ tio̍h khí-sin;  in beh khí-sin tek-khak pûn tōa-siaⁿ.
<sup>7</sup> Nā beh chū-chi̍p hōe-chiòng, lín tio̍h pûn hō-thâu, chóng-sī m̄-thang pûn tōa-siaⁿ.
<sup>8</sup> A-lûn ê kiáⁿ-sun chòe chè-si ê, tio̍h pûn hiah ê hō-thâu;  che beh chòe lín tāi-tāi éng-oán ê lē.
<sup>9</sup> Lín tī pún-tōe kap khi-ap lín ê tùi-te̍k kau-chiàn, chiū tio̍h ēng hō-thâu pûn tōa-siaⁿ, chiū tī Iâ-hô-hoa lín ê Siōng-tè ê bīn-chêng tit-tio̍h kì-liām, iā beh tit-tio̍h kiù thoat-lī lín ê tùi-te̍k.
<sup>10</sup> Iā tī lín khoài-lo̍k ê ji̍t, kap choeh-kî, kap ge̍h ê chhoe-it, sī tī lín hiàn sio-chè kap siā-un-chè ê sî, iā tio̍h pûn hō-thâu;  che lóng beh tī lín ê Siōng-tè ê bīn-chêng chòe kì-liām;  Góa sī Iâ-hô-hoa lín ê Siōng-tè.
<sup>11</sup> Tē-jī nî jī-ge̍h jī-cha̍p ji̍t, hûn tùi chèng-kù ê hōe-bō͘ siu chiūⁿ-khì.
<sup>12</sup> Í-sek-lia̍t lâng chiū chiàu in ê lō͘-chām khí-sin, lī-khui Se-nái ê khòng-iá;  hûn thêng tī Pa-lân ê khòng-iá.
<sup>13</sup> Che sī in chiàu Iâ-hô-hoa thok Mô͘-se só͘ bēng-lēng-ê, thâu-chi̍t-pái khí-sin.
<sup>14</sup> Chiàu in ê kun-tūi chòe-thâu khí-sin ê, sī Iû-tāi cho̍k ê iâⁿ ê tōa-kî;  kun-tūi ê thóng-léng sī A-bí-ná-ta̍t ê kiáⁿ Ná-sūn.
<sup>15</sup> Í-sat-ka chi-phài kun-tūi ê thóng-léng sī So͘-ap ê kiáⁿ Ná-thán-gia̍p.
<sup>16</sup> Se-pò͘-lûn ê chi-phài kun-tūi ê thóng-léng sī Hi-lûn ê kiáⁿ Í-lī-ap.
<sup>17</sup> Hōe-bō͘ chiū thiah-khí-lâi;  kng hōe-bō͘-ê, Kek-sūn ê kiáⁿ-sun kap Bí-la̍h-lī ê kiáⁿ-sun khí-sin kiâⁿ.
<sup>18</sup> Chiàu i ê kun-tūi, Liû-piān iâⁿ ê tōa-kî khí-sin;  i ê kun-tūi ê thóng-léng sī Sī-tiu-jíⁿ ê kiáⁿ Í-lī-siok.
<sup>19</sup> Se-biān chi-phài kun-tūi ê thóng-léng sī So͘-lī-sa-tāi ê kiáⁿ Sī-lō͘-bia̍t.
<sup>20</sup> Ka-tek chi-phài kun-tūi ê thóng-léng sī Tiu-jíⁿ ê kiáⁿ Í-lī-ngá-sat.
<sup>21</sup> Ko-hat lâng kng sèng-mi̍h-ê khí-sin kiâⁿ;  in bē kàu ê tāi-seng, hiah ê lâng hōe-bō͘ í-keng tah hó.
<sup>22</sup> Chiàu i ê kun-tūi, Í-hoat-liân iâⁿ ê tōa-kî khí-sin;  i ê kun-tūi ê thóng-léng sī A-bí-hut ê kiáⁿ Í-lī-sa-má.
<sup>23</sup> Má-ná-se chi-phài kun-tūi ê thóng-léng sī Pí-tāi-siok ê kiáⁿ Ka-má-lia̍t.
<sup>24</sup> Piān-ngá-bín chi-phài kun-tūi ê thóng-léng sī Ki-to-nî ê kiáⁿ A-pí-tàn.
<sup>25</sup> Chòe chiah ê iâⁿ ê lō͘-bé tūi ê, sī Tàn ê iâⁿ ê tōa-kî, chiàu i ê kun-tūi khí-sin;  i ê kun-tūi ê thóng-léng sī A-bí-sa-tāi ê kiáⁿ A-hi-í-siā.
<sup>26</sup> A-siat chi-phài kun-tūi ê thóng-léng sī Gô-lân ê kiáⁿ Phàⁿ-kiat.
<sup>27</sup> Ná-hut-tha-lī chi-phài kun-tūi ê thóng-léng sī Í-lâm ê kiáⁿ A-hi-la̍h.
<sup>28</sup> Í-sek-lia̍t lâng chiàu i ê kun-tūi khí-sin, i ê tūi-ngó͘ chiū-sī án-ni.
<sup>29</sup> Mô͘-se tùi i ê gōa-chhek Bí-tiân lâng Liû-jíⁿ ê kiáⁿ Hô-pa kóng, Goán beh khì Iâ-hô-hoa só͘ bat kóng, Góa ēng i siúⁿ-sù lín ê tōe, chhiáⁿ lí kap goán lâi-khì, goán beh hó khoán-thāi lí;  in-ūi Iâ-hô-hoa í-keng èng-ún sù hok-khì hō͘ Í-sek-lia̍t lâng.
<sup>30</sup> I ìn kóng, Góa m̄ khì, góa beh tò-khì góa ê pún-tōe pún-cho̍k hia.
<sup>31</sup> Mô͘-se kóng, Kiû lí m̄-thang lī-khui goán, in-ūi lí chai goán tī khòng-iá tio̍h cháiⁿ-iūⁿ chat-iâⁿ;  lí thang chòe goán ê ba̍k-chiu.
<sup>32</sup> Lí nā beh kap goán khì, kìⁿ-nā Iâ-hô-hoa só͘ hō͘ goán ê hok-khì, goán iā tek-khak án-ni hō͘ lí.
<sup>33</sup> In lī-khui Iâ-hô-hoa ê soaⁿ, khí-sin kiâⁿ saⁿ-ji̍t ê lō͘-chām;  Iâ-hô-hoa ê iok-kūi tī thâu-chêng kiâⁿ saⁿ-ji̍t ê lō͘-chām, kā in chhē an-hioh ê só͘-chāi.
<sup>34</sup> In thiat-iâⁿ khí-sin, ji̍t-sî Iâ-hô-hoa ê hûn tī in ê téng-bīn.
<sup>35</sup> Iok-kūi khí-sin ê sî, Mô͘-se chiū kóng, Iâ-hô-hoa ah, kiû Lí khí-lâi;  goān Lí ê tùi-te̍k sì-sòaⁿ;  goān oàn-hūn Lí ê lâng tī Lí ê bīn-chêng tô-cháu.
<sup>36</sup> Iok-kūi thêng ê sî, i chiū kóng, Iâ-hô-hoa ah, kiû Lí tò-lâi kàu Í-sek-lia̍t chheng-chheng bān-bān lâng ê tiong-kan.

</p></div></div><div class="p_outer"><div class="p_left"> <div class="chap">=== 民數記 · 第 11 章 ===</div><p>
<sup>1</sup> 眾百姓nga̍uh-nga̍uh念，in ê pháiⁿ話到耶和華ê耳孔；耶和華聽見就大受氣。耶和華ê火to̍h tī in中間，燒tī營ê邊角。
<sup>2</sup> 百姓tùi摩西哀求，摩西祈求耶和華；hit-ê火就熄。
<sup>3</sup> Hit所在就叫做Tha-pī-la̍h，因為耶和華ê火燒tī in中間。
<sup>4</sup> In中間十色人大興起貪慾ê心；以色列人koh啼哭講：Chī-chūi hō͘阮肉thang食ah？
<sup>5</sup> 阮記得tī埃及ê時，食魚免錢，也記得有黃瓜、絲瓜、韭菜、蔥á、蒜á。
<sup>6</sup> Taⁿ阮ê精力枯焦(tâ)，無半項物；除má-ná以外，tī阮ê目睭前ê無別項物。
<sup>7</sup> Chit-ê má-ná親像莞荽(oân-sui)仁，款式親像珍珠ê款。
<sup>8</sup> 百姓四界行拾伊，有ê用磨磨伊，有ê用臼舂伊，tī鼎裡pek做餅；滋味親像調和油ê食物。
<sup>9</sup> 暝時露水落tī營中，má-ná也tè伊落。
<sup>10</sup> 摩西聽見百姓ê ta̍k家ta̍k人tī家己ê布棚門口teh啼哭；耶和華大受氣，摩西也無歡喜。
<sup>11</sup> 摩西對耶和華講：你啥事pháiⁿ款待你ê奴僕；我怎樣無tī你ê面前得tio̍h恩典，你竟然用chiah-ê百姓ê擔hē tī我ê身上？
<sup>12</sup> Chiah-ê百姓kiám是我懷孕ê？kiám是我生ê mah，你竟然對我講，抱in tī胸前，親像養飼gín-ná ê老父抱食奶ê嬰á，到tī你chiù-chōa賞賜in ê祖公ê地？
<sup>13</sup> 我beh tùi tah落得tio̍h肉hō͘ chiah-ê百姓？因為in lóng對我啼哭講：你tio̍h用肉hō͘阮，hō͘阮thang食。
<sup>14</sup> Chiah-ê百姓ê擔siuⁿ重，我家己擔當bōe起。
<sup>15</sup> 你若án-ni款待我，我若tī你ê面前得tio̍h恩典，求你即時kā我thâi死，免hō͘我看見本身ê苦情。
<sup>16</sup> 耶和華對摩西講：你tio̍h聚集以色列ê長老，七十人，來我chia，就是你所知做百姓ê長老kap官長ê，chhōa in到會幕，hō͘ in kap你khiā tī-hia。
<sup>17</sup> 我beh降臨tī-hia kap你講話，也beh將降落tī你頂面ê神，也降落tī in；in就kap你相kap擔當百姓ê擔，免得你家己擔當。
<sup>18</sup> 也tio̍h kā百姓講：Lín tio̍h hō͘家己做聖，備辦明á日thang食肉，因為lín有啼哭hō͘耶和華聽見，講：Chī-chūi hō͘阮食肉？因為阮tī埃及真好；所以耶和華beh hō͘ lín肉，hō͘ lín thang食。
<sup>19</sup> Lín m̄是食一日、兩日、五日、十日、二十日；
<sup>20</sup> beh食到一月日滿，到肉tùi lín ê鼻孔出來，hō͘ lín厭惡；因為lín棄sak tiàm-tī lín中間ê耶和華，tī伊ê面前啼哭講：阮啥事出埃及ah？
<sup>21</sup> 摩西講：Chiah-ê kap我tiàm ê百姓，步行ê大人有六十萬，也你講：我beh hō͘ in食肉，hō͘ in thang食到一月日滿。
<sup>22</sup> Kiám beh為in thâi羊群、牛群，hō͘ in食夠額？á是為tio̍h in聚集海內所有ê魚，hō͘ in食夠額mah？
<sup>23</sup> 耶和華對摩西講：耶和華ê手kiám是短mah？Taⁿ你beh看我ê話，對你應驗á無。
<sup>24</sup> 摩西出去將耶和華ê話kā百姓講；也招集百姓ê長老七十人，hō͘ in khiā tī布棚ê四圍。
<sup>25</sup> 耶和華tī雲中降臨，對摩西講話，將降落tī伊頂面ê神，也降落tī七十ê長老；神臨到in ê時，in就講先知ê話，以後就無koh講。
<sup>26</sup> 總是有兩人猶原tī營內，一個名叫I-lī-ta̍t，一個名叫Bí-ta̍t，in也記名在內，總是無到布棚hia；神臨到in，in就tī營內講先知ê話。
<sup>27</sup> 有一個少年人走來kā摩西講：I-lī-ta̍t、Bí-ta̍t tī營內講先知ê話。
<sup>28</sup> 跟隨摩西ê，Lùn ê kiáⁿ約書亞，就是受揀ê一人，講：請我ê主摩西禁止in。
<sup>29</sup> 摩西對伊講，你替我妒忌(tò͘-khī)mah？願耶和華ê百姓lóng做先知，耶和華用伊ê神降落tī in ê頂面。
<sup>30</sup> 摩西kap以色列ê長老就tò去營內。
<sup>31</sup> 有風tùi耶和華出，將鵪鶉tùi海裡吹來，墮落tī營邊，chit-pêng約略一日ê路站，hit-pêng約略一日ê路站，tī營ê四圍遍遍是，離地約略有兩肘。
<sup>32</sup> 百姓起來，thong日thong暝，kap隔日ê thong日，掠鵪鶉；極少ê也掠十hō-mûi-jíⁿ；為本身排列tī營ê四圍。
<sup>33</sup> 肉tī in ê嘴齒，iáu食bē了，耶和華就對百姓發受氣；耶和華降大災禍來phah百姓。
<sup>34</sup> Hit-ê所在號名叫Ki-phok-lô-hap-tha-óa，因為tī-hia埋葬貪慾ê百姓。
<sup>35</sup> 百姓tùi Ki-phok-lô-hap-tha-óa行到Hap-sé-lio̍k；就tiàm tī Hap-sé-lio̍k。

</p></div><div class="p_right"><div class="chap">=== 民數記 · 第 11 章 ===</div><p>
<sup>1</sup> Chèng peh-sìⁿ nga̍uh-nga̍uh-liām, in ê pháiⁿ-ōe kàu Iâ-hô-hoa ê hī-khang;  Iâ-hô-hoa thiaⁿ-kìⁿ chiū tōa siū-khì.  Iâ-hô-hoa ê hé to̍h tī in tiong-kan, sio tī iâⁿ ê piⁿ-kak.
<sup>2</sup> Peh-sìⁿ tùi Mô͘-se ai-kiû, Mô͘-se kî-kiû Iâ-hô-hoa;  hit ê hé chiū sit.
<sup>3</sup> Hit só͘-chāi chiū kiò chòe Tha-pī-la̍h, in-ūi Iâ-hô-hoa ê hé sio tī in tiong-kan.
<sup>4</sup> In tiong-kan cha̍p-sek lâng tōa heng-khí tham-io̍k ê sim;  Í-sek-lia̍t lâng koh thî-khàu kóng, Chī-chūi hō͘ goán bah thang chia̍h ah?
<sup>5</sup> Goán kì-tit tī Ai-ki̍p ê sî, chia̍h hî bián chîⁿ, iā kì-tit ū n̂g-koe, si-koe, kú-chhài, chhang-á, soàn-á.
<sup>6</sup> Taⁿ goán ê cheng-le̍k ko͘-tâ, bô pòaⁿ-hāng mi̍h;  tû má-ná í-gōa, tī goán ê ba̍k-chiu-chêng ê bô pa̍t-hāng mi̍h.
<sup>7</sup> Chit ê má-ná chhin-chhiūⁿ oân-sui-jîn, khoán-sit chhin-chhiūⁿ chin-chu ê khoán.
<sup>8</sup> Peh-sìⁿ sì-kòe kiâⁿ khioh i, ū-ê ēng bō bō i, ū-ê ēng khū cheng i, tī tiáⁿ-ni̍h pek chòe piáⁿ;  chu-bī chhin-chhiūⁿ tiau-hô iû ê chia̍h-mi̍h.
<sup>9</sup> Mî-sî lō͘-chúi lo̍h tī iâⁿ-tiong, má-ná iā tè i lo̍h.
<sup>10</sup> Mô͘-se thiaⁿ-kìⁿ peh-sìⁿ ê ta̍k-ke ta̍k-lâng tī ka-kī ê pò͘-pîⁿ mn̂g-kháu teh thî-khàu;  Iâ-hô-hoa tōa siū-khì, Mô͘-se iā bô hoaⁿ-hí.
<sup>11</sup> Mô͘-se tùi Iâ-hô-hoa kóng, Lí siáⁿ-sū pháiⁿ khoán-thāi Lí ê lô͘-po̍k;  góa cháiⁿ-iūⁿ bô tī Lí ê bīn-chêng tit-tio̍h un-tián,  Lí kéng-jiân ēng chiah ê peh-sìⁿ ê tàⁿ hē tī góa ê sin-chiūⁿ?
<sup>12</sup> Chiah ê peh-sìⁿ kiám sī góa hoâi-īn ê?  Kiám sī góa siⁿ ê mah,  Lí kéng-jiân tùi góa kóng, Phō in tī heng-chêng, chhin-chhiūⁿ iúⁿ-chhī gín-ná ê lāu-pē phō chia̍h-leng ê eⁿ-á, kàu tī Lí chiù-chōa siúⁿ-sù in ê chó͘-kong ê tōe?
<sup>13</sup> Góa beh tùi tah-lo̍h tit-tio̍h bah hō͘ chiah ê peh-sìⁿ?  in-ūi in lóng tùi góa thî-khàu kóng, Lí tio̍h ēng bah hō͘ goán, hō͘ goán thang chia̍h.
<sup>14</sup> Chiah ê peh-sìⁿ ê tàⁿ siuⁿ tāng, góa ka-kī tam-tng bōe khí.
<sup>15</sup> Lí nā án-ni khoán-thāi góa, góa nā tī Lí ê bīn-chêng tit-tio̍h un-tián, kiû Lí chek-sî kā góa thâi-sí, bián hō͘ góa khòaⁿ-kìⁿ pún-sin ê khó͘-chêng.
<sup>16</sup> Iâ-hô-hoa tùi Mô͘-se kóng, Lí tio̍h chū-chi̍p Í-sek-lia̍t ê tiúⁿ-ló, chhit-cha̍p lâng, lâi Góa chia, chiū-sī lí só͘ chai chòe peh-sìⁿ ê tiúⁿ-ló kap koaⁿ-tiúⁿ ê, chhōa in kàu hōe-bō͘, hō͘ in kap lí khiā tī-hia.
<sup>17</sup> Góa beh kàng-lîm tī-hia kap lí kóng-ōe , iā beh chiong kàng-lo̍h tī lí téng-bīn ê sîn, iā kàng-lo̍h tī in;  in chiū kap lí saⁿ-kap tam-tng peh-sìⁿ ê tàⁿ, bián-tit lí ka-kī tam-tng.
<sup>18</sup> Iā tio̍h kā peh-sìⁿ kóng, Lín tio̍h hō͘ ka-kī chòe-sèng, pī-pān bîn-á-ji̍t thang chia̍h-bah, in-ūi lín ū thî-khàu hō͘ Iâ-hô-hoa thiaⁿ-kìⁿ, kóng, Chī-chūi hō͘ goán chia̍h bah?  in-ūi goán tī Ai-ki̍p chin hó;  só͘-í Iâ-hô-hoa beh hō͘ lín bah, hō͘ lín thang chia̍h.
<sup>19</sup> Lín m̄-sī chia̍h chi̍t-ji̍t, nn̄g ji̍t, gō͘-ji̍t, cha̍p ji̍t, jī-cha̍p ji̍t;
<sup>20</sup> beh chia̍h kàu chi̍t-ge̍h-ji̍t móa, kàu bah tùi lín ê phīⁿ-khang chhut-lâi, hō͘ lín iàm-ò͘ⁿ;  in-ūi lín khì-sak tiàm-tī lín tiong-kan ê Iâ-hô-hoa, tī I ê bīn-chêng thî-khàu kóng, Goán siáⁿ-sū chhut Ai-ki̍p ah?
<sup>21</sup> Mô͘-se kóng, Chiah-ê kap góa tiàm ê peh-sìⁿ, pō͘-kiâⁿ ê tōa-lâng ū la̍k-cha̍p-bān, iā Lí kóng, Góa beh hō͘ in chia̍h bah, hō͘ in thang chia̍h kàu chi̍t-ge̍h-ji̍t móa.
<sup>22</sup> Kiám beh ūi in thâi iûⁿ-kûn, gû-kûn, hō͘ in chia̍h kàu-gia̍h?  á-sī ūi-tio̍h in chū-chi̍p hái-lāi só͘ ū ê hî, hō͘ in chia̍h kàu-gia̍h mah?
<sup>23</sup> Iâ-hô-hoa tùi Mô͘-se kóng, Iâ-hô-hoa ê chhiú kiám sī té mah?  Taⁿ lí beh khòaⁿ Góa ê ōe, tùi lí èng-giām á-bô.
<sup>24</sup> Mô͘-se chhut-khì chiong Iâ-hô-hoa ê ōe kā peh-sìⁿ kóng;  iā chio-chi̍p peh-sìⁿ ê tiúⁿ-ló chhit-cha̍p lâng, hō͘ in khiā tī Pò͘-pîⁿ ê sì-ûi.
<sup>25</sup> Iâ-hô-hoa tī hûn-tiong kàng-lîm, tùi Mô͘-se kóng-ōe, chiong kàng-lo̍h tī i téng-bīn ê sîn, iā kàng-lo̍h tī chhit-cha̍p ê tiúⁿ-ló;  sîn lîm-kàu in ê sî, in chiū kóng sian-ti ê ōe, í-āu chiū bô koh kóng.
<sup>26</sup> Chóng-sī ū nn̄g-lâng iû-goân tī iâⁿ-lāi, chi̍t-ê miâ-kiò I-lī-ta̍t, chi̍t-ê miâ-kiò Bí-ta̍t, in iā kì-miâ chāi-lāi, chóng-sī bô kàu Pò͘-pîⁿ hia;  sîn lîm-kàu in, in chiū tī iâⁿ-lāi kóng sian-ti ê ōe.
<sup>27</sup> Ū chi̍t ê siàu-liân lâng cháu-lâi kā Mô͘-se kóng, I-lī-ta̍t Bí-ta̍t tī iâⁿ-lāi kóng sian-ti ê ōe.
<sup>28</sup> Kun-sûi Mô͘-se ê, Lùn ê kiáⁿ Iok-su-a, chiū-sī siū-kéng ê chi̍t-lâng, kóng, Chhiáⁿ góa ê chú Mô͘-se kìm-chí in.
<sup>29</sup> Mô͘-se tùi i kóng, Lí thòe góa tò͘-khī mah?  Goān Iâ-hô-hoa ê peh-sìⁿ lóng chòe sian-ti, Iâ-hô-hoa ēng I ê sîn kàng-lo̍h tī in ê téng-bīn.
<sup>30</sup> Mô͘-se kap Í-sek-lia̍t ê tiúⁿ-ló chiū tò-khì iâⁿ-lāi.
<sup>31</sup> Ū hong tùi Iâ-hô-hoa chhut, chiong ian-chhun tùi hái-ni̍h chhe-lâi, tūi-lo̍h tī iâⁿ-piⁿ, chit-pêng iok-lio̍k chi̍t-ji̍t ê lō͘-chām, hit-pêng iok-lio̍k chi̍t-ji̍t ê lō͘-chām, tī iâⁿ ê sì-ûi piàn-piàn sī, lī tōe iok-lio̍k ū nn̄g tiú.
<sup>32</sup> Peh-sìⁿ khí-lâi, thong-ji̍t thong-mî, kap keh-ji̍t ê thong-ji̍t, lia̍h ian-chhun;  ke̍k-chió-ê iā lia̍h cha̍p hō-mûi-jíⁿ;  ūi pún-sin pâi-lia̍t tī iâⁿ ê sì-ûi.
<sup>33</sup> Bah tī in ê chhùi-khí, iáu chia̍h bē liáu, Iâ-hô-hoa chiū tùi peh-sìⁿ hoat siū-khì;  Iâ-hô-hoa kàng tōa chai-ē lâi phah peh-sìⁿ.
<sup>34</sup> Hit ê só͘-chāi hō-miâ kiò Ki-phok-lô-hap-tha-óa, in-ūi tī-hia bâi-chòng tham-io̍k ê peh-sìⁿ.
<sup>35</sup> Peh-sìⁿ tùi Ki-phok-lô-hap-tha-óa kiâⁿ kàu Hap-sé-lio̍k;  chiū tiàm tī Hap-sé-lio̍k.

</p></div></div><div class="p_outer"><div class="p_left"> <div class="chap">=== 民數記 · 第 12 章 ===</div><p>
<sup>1</sup> Bí-lī-àm kap亞倫嫌摩西，為tio̍h伊所chhōa Kó͘-si̍t ê cha-bó͘-kiáⁿ；因為摩西bat chhōa Kó͘-si̍t人ê cha-bó͘-kiáⁿ做bó͘。
<sup>2</sup> In講：耶和華kiám單單kap摩西講話？Kiám也無kap阮講話mah？Chit-ê話耶和華聽見。
<sup>3</sup> Hit-ê摩西做人極其溫柔，贏過世上ê眾人。
<sup>4</sup> 耶和華忽然對摩西、亞倫、Bí-lī-àm，講：Lín三人出來到會幕chia；in三人就出來。
<sup>5</sup> 耶和華tī雲柱中降臨，khiā tī布棚門口，召亞倫kap Bí-lī-àm；in兩人就出來。
<sup>6</sup> 伊講：Tio̍h聽我ê話；lín中間若有先知，我耶和華beh用異象hō͘ in bat我，tī眠夢中kap in講話。
<sup>7</sup> 我ê奴僕摩西m̄是án-ni；伊盡忠tī我ê全家。
<sup>8</sup> 我beh面tùi面kap伊講話，就是明明講：無用猜語；koh伊beh看見耶和華ê形容；lín嫌我ê奴僕摩西，啥事無驚ah？
<sup>9</sup> 耶和華受氣in，就去。
<sup>10</sup> 雲tùi布棚頂徙開；看ah，Bí-lī-àm thái-ko親像雪。亞倫看Bí-lī-àm，看ah，伊是thái-ko。
<sup>11</sup> 亞倫對摩西講：我ê主ah，求你莫得因為阮ê愚戇犯罪，將chit-ê罪歸tī阮。
<sup>12</sup> 求你m̄-thang hō͘伊親像已經死，chiah tùi老母ê胎出，肉已經爛一半。
<sup>13</sup> 摩西就哀求耶和華講：上帝ah，求你醫好伊。
<sup>14</sup> 耶和華對摩西講：設使伊ê老父phùi涎(nōa)tī伊ê面，伊kiám無見笑七日mah？Taⁿ tio̍h kā伊關tī營外七日，然後chiah thang chhōa伊入來。
<sup>15</sup> Tùi án-ni，關Bí-lī-àm tī營外七日；百姓無起身，thèng候Bí-lī-àm koh入來。
<sup>16</sup> 後來百姓tùi Hap-sé-lio̍k起身，tī Pa-lân ê曠野安營。

</p></div><div class="p_right"><div class="chap">=== 民數記 · 第 12 章 ===</div><p>
<sup>1</sup> Bí-lī-àm kap A-lûn hiâm Mô͘-se, ūi-tio̍h i só͘ chhōa Kó͘-si̍t ê cha-bó͘-kiáⁿ;  in-ūi Mô͘-se bat chhōa Kó͘-si̍t lâng ê cha-bó͘-kiáⁿ chòe bó͘.
<sup>2</sup> In kóng, Iâ-hô-hoa kiám toaⁿ-toaⁿ kap Mô͘-se kóng-ōe?  Kiám iā bô kap goán kóng-ōe mah?  Chit ê ōe Iâ-hô-hoa thiaⁿ-kìⁿ.
<sup>3</sup> Hit ê Mô͘-se chòe-lâng ke̍k-kî un-jiû, iâⁿ-kè sè-chiūⁿ ê chèng-lâng.
<sup>4</sup> Iâ-hô-hoa hut-jiân tùi Mô͘-se A-lûn Bí-lī-àm, kóng, Lín saⁿ-lâng chhut-lâi kàu hōe-bō͘ chia;  in saⁿ-lâng chiū chhut-lâi.
<sup>5</sup> Iâ-hô-hoa tī hûn-thiāu-tiong kàng-lîm, khiā tī Pò͘-pîⁿ mn̂g-kháu, tiàu A-lûn kap Bí-lī-àm;  in nn̄g lâng chiū chhut-lâi.
<sup>6</sup> I kóng, Tio̍h thiaⁿ Góa ê ōe;  lín tiong-kan nā ū sian-ti, Góa Iâ-hô-hoa beh ēng īⁿ-siōng hō͘ in bat Góa, tī bîn-bāng-tiong kap in kóng-ōe.
<sup>7</sup> Góa ê lô͘-po̍k Mô͘-se m̄-sī án-ni;  i chīn-tiong tī Góa ê choân-ke.
<sup>8</sup> Góa beh bīn tùi bīn kap i kóng-ōe, chiū-sī bêng-bêng kóng, bô ēng chhai-gú;  koh i beh khòaⁿ-kìⁿ Iâ-hô-hoa ê hêng-iông;  lín hiâm Góa ê lô͘-po̍k Mô͘-se, siáⁿ-sū bô kiaⁿ ah?
<sup>9</sup> Iâ-hô-hoa siū-khì in, chiū khì.
<sup>10</sup> Hûn tùi Pò͘-pîⁿ-téng sóa-khui;  khòaⁿ ah, Bí-lī-àm thái-ko chhin-chhiūⁿ seh.  A-lûn khòaⁿ Bí-lī-àm, khòaⁿ ah, i sī thái-ko.
<sup>11</sup> A-lûn tùi Mô͘-se kóng, Góa ê chú ah, kiû lí bo̍h-tit in-ūi goán ê gû-gōng hoān-chōe, chiong chit ê chōe kui tī goán.
<sup>12</sup> Kiû lí m̄-thang hō͘ i chhin-chhiūⁿ í-keng sí, chiah tùi lāu-bú ê thai chhut, bah í-keng nōa chi̍t-pòaⁿ.
<sup>13</sup> Mô͘-se chiū ai-kiû Iâ-hô-hoa kóng, Siōng-tè ah, kiû Lí i-hó i.
<sup>14</sup> Iâ-hô-hoa tùi Mô͘-se kóng, Siat-sú i ê lāu-pē phùi-nōa tī i ê bīn, i kiám bô kiàn-siàu chhit-ji̍t mah?  Taⁿ tio̍h kā i koaiⁿ tī iâⁿ-gōa chhit-ji̍t, jiân-āu chiah thang chhōa i ji̍p-lâi.
<sup>15</sup> Tùi án-ni koaiⁿ Bí-lī-àm tī iâⁿ-gōa chhit-ji̍t;  peh-sìⁿ bô khí-sin, thèng-hāu Bí-lī-àm koh ji̍p-lâi.
<sup>16</sup> Āu-lâi peh-sìⁿ tùi Hap-sé-lio̍k khí-sin, tī Pa-lân ê khòng-iá an-iâⁿ.

</p></div></div><div class="p_outer"><div class="p_left"> <div class="chap">=== 民數記 · 第 13 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h差人去偷看我所賜hō͘以色列人ê迦南地，tio̍h 對in祖公ta̍k支派中差一人，lóng是tī in中間做首領ê。
<sup>3</sup> 摩西就照耶和華ê命令，tùi Pa-lân ê曠野差in去，in lóng是以色列人ê族長。
<sup>4</sup> In ê名記tī下底；屬Liû-piān ê支派，Sat-khek ê kiáⁿ Sa-bó͘-a；
<sup>5</sup> 屬西門ê支派，Hô-lī ê kiáⁿ Sa-hoat；
<sup>6</sup> 屬猶大ê支派，Iâ-hu-nî ê kiáⁿ迦勒；
<sup>7</sup> 屬Í-sat-ka ê支派，約瑟ê kiáⁿ Í-ka；
<sup>8</sup> 屬伊2-hoat-liân ê支派，Lùn ê kiáⁿ何西阿；
<sup>9</sup> 屬便雅憫ê支派，La̍h-hu ê kiáⁿ phàⁿ-thê；
<sup>10</sup> 屬Se-pò͘-lûn ê支派，So-tí ê kiáⁿ Ka-tia̍p；
<sup>11</sup> 約瑟ê kiáⁿ孫，屬Má-ná-se ê支派，So͘-se ê kiáⁿ Ka-tí；
<sup>12</sup> 屬Tàn ê支派，Ki-má-lī ê kiáⁿ A-bí-lī；
<sup>13</sup> 屬A-siat ê支派，Bí-ka-le̍k ê kiáⁿ Se-thiap；
<sup>14</sup> 屬Ná-hut-tha-lī ê支派，Po̍k-se ê kiáⁿ Ná-pí；
<sup>15</sup> 屬Ka-tek ê支派，Má-ki ê kiáⁿ Kiū-lī。
<sup>16</sup> Chiah-ê就是摩西所差去偷看hit-ê地ê人ê名。摩西就稱Lùn ê kiáⁿ何西阿做約書亞。
<sup>17</sup> 摩西差in去偷看迦南地，對in講，Lín tùi chit-ê南方上去，續peh上in ê山，
<sup>18</sup> 看hit-ê地怎樣；其中所khiā ê百姓是強á是弱，是少á是chōe；
<sup>19</sup> 所khiā起ê地是甚麼款，是好á是pháiⁿ；所khiā ê所在甚麼款，是營盤á是堅固ê城；
<sup>20</sup> koh看hit-ê地土怎樣，是肥á是sán；hit中間有樹木á無。Lín tio̍h好膽，將hit所在ê果子帶kóa-á來；hit時tú-á是葡萄起頭熟ê時。
<sup>21</sup> In就去偷看hit-ê地，tùi Sîm ê曠野到Lī-ha̍p，到入Hap-má ê路口。
<sup>22</sup> In tùi南方上去，到Hi-pek-lûn；tī-hia有A-la̍p族ê人，A-hi-bān、Sī-su、That-mái。(Hi-pek-lûn城起造比埃及ê Só-an城khah早七年。)
<sup>23</sup> In到Í-si̍t-kok ê山谷，tùi-hia剉(chhò)葡萄樹一支，頂面有一葩(pha)葡萄，兩人用kǹg-á扛伊；koh帶kóa-á石榴，kap無花果來。
<sup>24</sup> 因為以色列人tùi-hia剉一葩葡萄，hit所在chiah號做Í-si̍t-kok ê山谷。
<sup>25</sup> In偷看hit-ê地四十日久chiah tò來。
<sup>26</sup> 到Pa-lân ê曠野ê Ka-te-su，見摩西、亞倫，kap以色列ê會眾，回復in kap全會；koh用hit所在ê果子hō͘ in看。
<sup>27</sup> Koh kā伊講，阮到你所差阮去ê地，果然是流奶kap蜜ê地；這就是hit-ê地ê果子。
<sup>28</sup> 總是hit所在ê百姓勇壯，城也堅固闊大；阮tī-hia也看見A-la̍p族。
<sup>29</sup> A-má-le̍k人tiàm tī南方；Hek人、Iâ-pò͘-su人、A-mô͘-lī人，tiàm tī山地；迦南人tiàm tī海邊，kap約旦河邊。
<sup>30</sup> 迦勒tī摩西ê面前安慰百姓，講：咱tio̍h立刻上去來得tio̍h hit所在；咱有夠額ê力能khah贏in。
<sup>31</sup> 獨獨hiah-ê kap伊上去ê人講：咱bōe能上去攻擊hiah-ê百姓；因為in比咱khah勇壯。
<sup>32</sup> In hiah-ê人，論所偷看ê地，對以色列人報pháiⁿ消息，講：阮所經過偷看ê地，是吞食hiah-ê khiā起ê百姓ê地；阮tī-hia所看見ê百姓lóng真大漢。
<sup>33</sup> 阮tī-hia看見A-la̍p族人，就是大漢人，in是大漢人ê後裔；照阮看家己親像草蜢，照in看阮也是án-ni。

</p></div><div class="p_right"><div class="chap">=== 民數記 · 第 13 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h chhe lâng khì thau-khòaⁿ Góa só͘ sù hō͘ Í-sek-lia̍t lâng ê Ka-lâm tōe, tio̍h tùi in chó͘-kong ta̍k chi-phài tiong chhe chi̍t-lâng, lóng sī tī in tiong-kan chòe siú-léng ê.
<sup>3</sup> Mô͘-se chiū chiàu Iâ-hô-hoa ê bēng-lēng, tùi Pa-lân ê khòng-iá chhe in khì, in lóng sī Í-sek-lia̍t lâng ê cho̍k-tiúⁿ.
<sup>4</sup> In ê miâ kì tī ē-tóe;  sio̍k Liû-piān ê chi-phài, Sat-khek ê kiáⁿ Sa-bó͘-a;
<sup>5</sup> sio̍k Se-biān ê chi-phài, Hô-lī ê kiáⁿ Sa-hoat;
<sup>6</sup> sio̍k Iû-tāi ê chi-phài, Iâ-hu-nî ê kiáⁿ Ka-le̍k;
<sup>7</sup> sio̍k Í-sat-ka ê chi-phài, Iok-sek ê kiáⁿ Í-ka;
<sup>8</sup> sio̍k Í-hoat-liân ê chi-phài, Lùn ê kiáⁿ Hô-se-a;
<sup>9</sup> sio̍k Piān-ngá-bín ê chi-phài, La̍h-hu ê kiáⁿ Phàⁿ-thê;
<sup>10</sup> sio̍k Se-pò͘-lûn ê chi-phài, So-tí ê kiáⁿ Ka-tia̍p;
<sup>11</sup> Iok-sek ê kiáⁿ-sun, sio̍k Má-ná-se ê chi-phài, So͘-se ê kiáⁿ Ka-tí;
<sup>12</sup> sio̍k Tàn ê chi-phài, Ki-má-lī ê kiáⁿ A-bí-lī;
<sup>13</sup> sio̍k A-siat ê chi-phài, Bí-ka-le̍k ê kiáⁿ Se-thiap;
<sup>14</sup> sio̍k Ná-hut-tha-lī ê chi-phài, Po̍k-se ê kiáⁿ Ná-pí;
<sup>15</sup> sio̍k Ka-tek ê chi-phài, Má-ki ê kiáⁿ Kiū-lī.
<sup>16</sup> Chiah-ê chiū-sī Mô͘-se só͘ chhe khì thau-khòaⁿ hit ê tōe ê lâng ê miâ.  Mô͘-se chiū chheng Lùn ê kiáⁿ Hô-se-a chòe Iok-su-a.
<sup>17</sup> Mô͘-se chhe in khì thau-khòaⁿ Ka-lâm tōe, tùi in kóng, Lín tùi chit ê lâm-hng chiūⁿ-khì, sòa peh-chiūⁿ in ê soaⁿ,
<sup>18</sup> khòaⁿ hit ê tōe cháiⁿ-iūⁿ;  kî-tiong só͘ khiā ê peh-sìⁿ sī kiông á-sī jio̍k, sī chió á-sī chōe;
<sup>19</sup> só͘ khiā-khí ê tōe sī sím-mi̍h khoán, sī hó á-sī pháiⁿ;  só͘ khiā ê só͘-chāi sím-mi̍h khoán, sī iâⁿ-pôaⁿ á-sī kian-kò͘ ê siâⁿ;
<sup>20</sup> koh khòaⁿ hit ê tōe-thó͘ cháiⁿ-iūⁿ, sī pûi á-sī sán;  hit tiong-kan ū chhiū-ba̍k á-bô.  Lín tio̍h hó-táⁿ, chiong hit só͘-chāi ê ké-chí tòa kóa-á lâi;  hit-sî tú-á sī phû-tô khí-thâu se̍k ê sî.
<sup>21</sup> In chiū khì thau-khòaⁿ hit ê tōe, tùi Sîm ê khòng-iá kàu Lī-ha̍p, kàu ji̍p Hap-má ê lō͘-kháu.
<sup>22</sup> In tùi lâm-hng chiūⁿ-khì, kàu Hi-pek-lûn;  tī-hia ū A-la̍p cho̍k ê lâng, A-hi-bān, Sī-su, That-mái.  (Hi-pek-lûn siâⁿ khí-chō pí Ai-ki̍p ê Só-an siâⁿ khah-chá chhit-nî.)
<sup>23</sup> In kàu Í-si̍t-kok ê soaⁿ-kok, tùi-hia chhò phû-tô-chhiū chi̍t-ki, téng-bīn ū chi̍t-pha phû-tô, nn̄g-lâng ēng kǹg-á kng i;  koh tòa kóa-á sia̍h-liû, kap bû-hoa-kó lâi.
<sup>24</sup> In-ūi Í-sek-lia̍t lâng tùi-hia chhò chi̍t pha phû-tô, hit só͘-chāi chiah hō-chòe Í-si̍t-kok ê soaⁿ-kok.
<sup>25</sup> In thau-khòaⁿ hit ê tōe sì-cha̍p ji̍t kú chiah tò-lâi.
<sup>26</sup> Kàu Pa-lân ê khòng-iá ê Ka-te-su, kìⁿ Mô͘-se, A-lûn, kap Í-sek-lia̍t ê hōe-chiòng, hê-hok in kap choân-hōe;  koh ēng hit só͘-chāi ê ké-chí hō͘ in khòaⁿ.
<sup>27</sup> Koh kā i kóng, Goán kàu lí só͘ chhe goán khì ê tōe, kó-jiân sī lâu lin kap bi̍t ê tōe;  che chiū-sī hit ê tōe ê ké-chí.
<sup>28</sup> Chóng-sī hit só͘-chāi ê peh-sìⁿ ióng-chòng, siâⁿ iā kian-kò͘ khoah-tōa;  goán tī-hia iā khòaⁿ-kìⁿ A-la̍p cho̍k.
<sup>29</sup> A-má-le̍k lâng tiàm tī lâm-hng;  Hek lâng, Iâ-pò͘-su lâng, A-mô͘-lī lâng, tiàm tī soaⁿ-tōe;  Ka-lâm lâng tiàm tī hái-piⁿ, kap Iok-tàn hô-piⁿ.
<sup>30</sup> Ka-le̍k tī Mô͘-se ê bīn-chêng an-ùi peh-sìⁿ, kóng, Lán tio̍h li̍p-khek chiūⁿ-khì lâi tit-tio̍h hit só͘-chāi;  lán ū kàu-gia̍h ê la̍t ōe khah-iâⁿ in.
<sup>31</sup> To̍k-to̍k hiah-ê kap i chiūⁿ-khì ê lâng kóng, Lán bōe-ōe chiūⁿ-khì kong-kek hiah ê peh-sìⁿ;  in-ūi in pí lán khah ióng-chòng.
<sup>32</sup> In hiah ê lâng, lūn só͘ thau-khòaⁿ ê tōe, tùi Í-sek-lia̍t lâng pò pháiⁿ siau-sit, kóng, Goán só͘ keng-kè thau-khòaⁿ ê tōe, sī thun-chia̍h hiah ê khiā-khí ê peh-sìⁿ ê tōe;  goán tī-hia só͘ khòaⁿ-kìⁿ ê peh-sìⁿ lóng chin tōa-hàn.
<sup>33</sup> Goán tī-hia khòaⁿ-kìⁿ A-la̍p cho̍k lâng, chiū-sī tōa-hàn lâng, in sī tōa-hàn lâng ê hō͘-è;  chiàu goán khòaⁿ ka-kī chhin-chhiūⁿ chháu-meh, chiàu in khòaⁿ goán iā sī án-ni.

</p></div></div><div class="p_outer"><div class="p_left"> <div class="chap">=== 民數記 · 第 14 章 ===</div><p>
<sup>1</sup> 會眾就出聲，大喉叫；hit暝百姓lóng啼哭。
<sup>2</sup> 以色列人哀怨摩西、亞倫；會眾對in講，M̄值tio̍h阮死tī埃及地！m̄值tio̍h死tī chit曠野！
<sup>3</sup> 耶和華啥事chhōa阮到chit所在，hō͘阮倒tī刀下ah？阮ê bó͘ kap kiáⁿ beh受掠；阮tò去埃及kiám無khah好mah？
<sup>4</sup> In相kap講：咱tio̍h立一個首領，tò去埃及。
<sup>5</sup> 摩西、亞倫就仆落tī以色列全會眾人ê面前。
<sup>6</sup> 偷看地ê人ê中間，Lùn ê kiáⁿ約書亞，kap Iâ-hu-nî ê kiáⁿ迦勒，拆裂in ê衫；
<sup>7</sup> 對以色列全會講：阮所經過偷看ê地，是極好ê地。
<sup>8</sup> 耶和華若歡喜咱，就beh chhōa咱到hit-ê地，將地賞賜咱；hit-ê地是流奶kap蜜ê地。
<sup>9</sup> 總是lín m̄-thang背叛耶和華，也莫得驚hit所在ê百姓，因為in是做咱ê食物；koh致蔭in ê已經離開in；koh有耶和華kap咱tī-teh；m̄免驚in。
<sup>10</sup> 總是全會講：用石頭tìm死in。耶和華ê榮光tī會幕ǹg以色列人出現。
<sup>11</sup> 耶和華對摩西講：Chit-ê百姓看輕我beh到tī時ah？我tī in中間行這一切ê神蹟，in iáu-kú m̄信我，beh到tī時？
<sup>12</sup> 我beh用瘟疫來phah in，hō͘ in bōe得tio̍h承接業；hō͘你成做大國，比in khah強。
<sup>13</sup> 摩西對耶和華講：Án-ni，埃及人beh聽見；因為你用你ê權能，chhōa chiah-ê百姓對in中間上來。
<sup>14</sup> In beh用chiah-ê事kā chit所在khiā起ê人講。In已經聽見耶和華你tī chiah-ê百姓ê中間；因為耶和華你當面hō͘人看見，koh你ê雲停tī in ê頂面，你日時tī雲柱中，暝時tī火柱中，tī in ê面前行。
<sup>15</sup> Taⁿ你若thâi死chiah-ê百姓，親像thâi死一人，hiah-ê聽見你ê名聲ê列國beh議論講：
<sup>16</sup> 因為耶和華bōe能chhōa chiah-ê百姓入伊對in chiù-chōa應允ê地，所以tī曠野thâi死in。
<sup>17</sup> Taⁿ求主顯出大權能，照你所bat講ê，講：
<sup>18</sup> 耶和華無快受氣，koh有豐盛ê慈愛，赦免罪過過失，決斷無掠有罪ê做無罪，的確歸咎伊ê罪，tùi父到kiáⁿ，到三四代。
<sup>19</sup> 求你照你ê大慈愛赦免chit-ê百姓ê罪，親像你tùi埃及到taⁿ，常常赦免in一樣。
<sup>20</sup> 耶和華講：我照你ê話有赦免in。
<sup>21</sup> 總是我kí我ê活命來講：遍地beh充滿耶和華ê榮光。
<sup>22</sup> 因為chiah-ê人有看見我ê榮光，以及我所行tī埃及kap曠野ê神蹟，iáu-kú試我十pái，m̄聽thàn我ê話；
<sup>23</sup> in決斷bōe得tio̍h看見我對in ê列祖所chiù-chōa應允ê地；凡若看輕我ê lóng bōe得tio̍h看見。
<sup>24</sup> 獨獨我ê奴僕迦勒，因為伊另外有一個心志，完全tè我，我beh chhōa伊入伊所行到ê地，伊ê後裔也beh得tio̍h hit-ê地做業。
<sup>25</sup> A-má-le̍k人kap迦南人tiàm tī山谷中；明á日lín tio̍h oa̍t倒tńg，tùi紅海ê路去曠野。
<sup>26</sup> 耶和華吩咐摩西、亞倫講：
<sup>27</sup> Chiah-ê pháiⁿ ê會眾對我發出怨言，我吞忍in beh到tī時ah？以色列人哀怨我ê怨言，我lóng聽見lah。
<sup>28</sup> Tio̍h kā in講：耶和華講：我kí我ê活命來講：Lín hō͘我聽見ê話，我beh照án-ni款待lín。
<sup>29</sup> Lín ê身屍beh倒tī chit曠野，見若lín中間計算ê人，照伊ê數額，tùi二十歲以上，對我出怨言ê，
<sup>30</sup> 的確bōe得tio̍h入我chiù-chōa應允lín khiā起ê地；獨獨Iâ-hu-nî ê kiáⁿ迦勒，kap Lùn ê kiáⁿ約書亞，beh入去。
<sup>31</sup> 總是lín ê gín-á，就是lín所講beh受掠ê，我beh chhōa in入去，in就知lín所棄sak hit-ê地。
<sup>32</sup> 論到lín，lín ê身屍beh倒tī chit曠野。
<sup>33</sup> Lín ê kiáⁿ兒beh tī曠野漂流四十年，擔當lín淫行ê罪，直到lín ê身屍tī曠野消滅。
<sup>34</sup> 照lín偷看hit-ê地ê日子，共四十日，一日抵一年，lín tio̍h擔當罪四十年；lín就知我棄sak lín。
<sup>35</sup> 我耶和華已經講：我beh án-ni款待這一切聚集對敵我ê pháiⁿ會眾；in beh tī chit曠野消滅，死tī-chia。
<sup>36</sup> 摩西所差偷看hit-ê地，倒tńg來報hit所在ê pháiⁿ消息，致到全會哀怨伊；
<sup>37</sup> hiah-ê報hit所在pháiⁿ消息ê人，lóng tú-tio̍h瘟疫，死tī耶和華ê面前。
<sup>38</sup> 偷看hit所在ê人ê中間，只有Lùn ê kiáⁿ約書亞，kap Iâ-hu-nî ê kiáⁿ迦勒，iáu-kú活teh。
<sup>39</sup> 摩西將chiah-ê話kā以色列ê眾人講：百姓就真憂悶。
<sup>40</sup> In早早起來上去山頂，講：看ah，阮tī-chia，beh上去耶和華所應允ê地，因為阮有犯罪。
<sup>41</sup> 摩西講：Lín啥事違背耶和華ê命令ah？Chit-ê事bōe會興通。
<sup>42</sup> 莫得chiūⁿ去，因為耶和華無tī lín中間，驚了lín hō͘對敵phah敗。
<sup>43</sup> 因為A-má-le̍k人，kap迦南人，lóng tī-hia tī lín ê頭前，lín beh倒tī刀下；因為lín oa̍t頭無tè耶和華；所以耶和華無beh kap lín tī-teh。
<sup>44</sup> 總是in自專上山頂；若是耶和華ê約櫃kap摩西無出營。
<sup>45</sup> Tùi án-ni，A-má-le̍k人，kap迦南人，khiā起tī山裡 ê，lóng落來攻擊in，phah敗in，到tī Hô-jíⁿ-má。

</p></div><div class="p_right"><div class="chap">=== 民數記 · 第 14 章 ===</div><p>
<sup>1</sup> Hōe-chiòng chiū chhut-siaⁿ, tōa âu-kiò;  hit-mî peh-sìⁿ lóng thî-khàu.
<sup>2</sup> Í-sek-lia̍t lâng ai-oàn Mô͘-se A-lûn;  hōe-chiòng tùi in kóng, M̄-ta̍t-tio̍h goán sí tī Ai-ki̍p tōe! m̄-ta̍t-tio̍h sí tī chit khòng-iá!
<sup>3</sup> Iâ-hô-hoa siáⁿ-sū chhōa goán kàu chit só͘-chāi, hō͘ goán tó tī to-ē ah?  Goán ê bó͘ kap kiáⁿ beh siū lia̍h;  goán tò-khì Ai-ki̍p kiám bô khah-hó mah?
<sup>4</sup> In saⁿ-kap kóng, Lán tio̍h li̍p chi̍t ê siú-léng, tò-khì Ai-ki̍p.
<sup>5</sup> Mô͘-se A-lûn chiū phak-lo̍h tī Í-sek-lia̍t choân-hōe chèng-lâng ê bīn-chêng.
<sup>6</sup> Thau-khòaⁿ tōe ê lâng ê tiong-kan, Lùn ê kiáⁿ Iok-su-a, kap Iâ-hu-nî ê kiáⁿ Ka-le̍k, thiah-li̍h in ê saⁿ;
<sup>7</sup> tùi Í-sek-lia̍t choân-hōe kóng, Goán só͘ keng-kè thau-khòaⁿ ê tōe, sī ke̍k-hó ê tōe.
<sup>8</sup> Iâ-hô-hoa nā hoaⁿ-hí lán, chiū beh chhōa lán kàu hit ê tōe, chiong tōe siúⁿ-sù lán;  hit ê tōe sī lâu lin kap bi̍t ê tōe.
<sup>9</sup> Chóng-sī lín m̄-thang pōe-poān Iâ-hô-hoa, iā bo̍h-tit kiaⁿ hit só͘ -chāi ê peh-sìⁿ, in-ūi in sī chòe lán ê chia̍h-mi̍h; koh tì-ìm in ê í-keng lī-khui in;  koh ū Iâ-hô-hoa kap lán tī-teh;  m̄ bián kiaⁿ in.
<sup>10</sup> Chóng-sī choân-hōe kóng,  Ēng chio̍h-thâu tìm-sí in.  Iâ-hô-hoa ê êng-kng tī hōe-bō͘ ǹg Í-sek-lia̍t lâng chhut-hiān.
<sup>11</sup> Iâ-hô-hoa tùi Mô͘-se kóng, Chit ê peh-sìⁿ khòaⁿ-khin Góa beh kàu tī-sî ah?  Góa tī in tiong-kan kiâⁿ che it-chhè ê sîn-jiah, in iáu-kú m̄-sìn Góa, beh kàu tī-sî?
<sup>12</sup> Góa beh ēng un-e̍k lâi phah in, hō͘ in bōe tit-tio̍h sêng-chiap gia̍p;  hō͘ lí chiâⁿ-chòe tōa-kok, pí in khah-kiông.
<sup>13</sup> Mô͘-se tùi Iâ-hô-hoa kóng, Án-ni, Ai-ki̍p lâng beh thiaⁿ-kìⁿ;  in-ūi Lí ēng Lí ê koân-lêng, chhōa chiah ê peh-sìⁿ tùi in tiong-kan chiūⁿ-lâi.
<sup>14</sup> In beh ēng chiah ê sū kā chit só͘-chāi khiā-khí ê lâng kóng.  In í-keng thiaⁿ-kìⁿ Iâ-hô-hoa Lí tī chiah ê peh-sìⁿ ê tiong-kan;  in-ūi Iâ-hô-hoa Lí tng-bīn hō͘ lâng khòaⁿ-kìⁿ, koh Lí ê hûn thêng tī in ê téng-bīn, Lí ji̍t-sî tī hûn-thiāu tiong, mî-sî tī hé-thiāu tiong, tī in ê bīn-chêng kiâⁿ.
<sup>15</sup> Taⁿ Lí nā thâi-sí chiah ê peh-sìⁿ, chhin-chhiūⁿ thâi-sí chi̍t-lâng, hiah ê thiaⁿ-kìⁿ Lí ê miâ-siaⁿ ê lia̍t-kok beh gī-lūn kóng,
<sup>16</sup> In-ūi Iâ-hô-hoa bōe-ōe chhōa chiah ê peh-sìⁿ ji̍p I tùi in chiù-chōa èng-ún ê tōe, só͘-í tī khòng-iá thâi-sí in.
<sup>17</sup> Taⁿ kiû Chú hián-chhut tōa koân-lêng, chiàu Lí só͘ bat kóng ê, kóng,
<sup>18</sup> Iâ-hô-hoa bô khoài siū-khì, koh ū hong-sēng ê chû-ài, sià-bián chōe-kòa kè-sit, koat-toàn bô lia̍h ū-chōe ê chòe bô chōe, tek-khak kui-kiū i ê chōe, tùi pē kàu kiáⁿ, kàu saⁿ-sì tāi.
<sup>19</sup> Kiû Lí chiàu Lí ê tōa chû-ài sià-bián chit ê peh-sìⁿ ê chōe, chhin-chhiūⁿ Lí tùi Ai-ki̍p kàu taⁿ, siông-siông sià-bián in chi̍t-iūⁿ.
<sup>20</sup> Iâ-hô-hoa kóng, Góa chiàu lí ê ōe ū sià-bián in.
<sup>21</sup> Chóng-sī Góa kí Góa ê oa̍h-miā lâi kóng, Piàn-tōe beh chhiong-móa Iâ-hô-hoa ê êng-kng.
<sup>22</sup> In-ūi chiah ê lâng ū khòaⁿ-kìⁿ Góa ê êng-kng, í-ki̍p Góa só͘ kiâⁿ tī Ai-ki̍p kap khòng-iá ê sîn-jiah, iáu-kú chhì Góa cha̍p-pái, m̄ thiaⁿ-thàn Góa ê ōe;
<sup>23</sup> in koat-toàn bōe tit-tio̍h khòaⁿ-kìⁿ Góa tùi in ê lia̍t-chó͘ só͘ chiù-chōa èng-ún ê tōe;  hoān-nā khòaⁿ-khin Góa-ê lóng bōe tit-tio̍h khòaⁿ-kìⁿ.
<sup>24</sup> To̍k-to̍k Góa ê lô͘-po̍k Ka-le̍k, in-ūi i lēng-gōa ū chi̍t ê sim-chì, oân-choân tè Góa, Góa beh chhōa i ji̍p i só͘ kiâⁿ-kàu ê tōe, i ê hō͘-è iā beh tit-tio̍h hit ê tōe chòe gia̍p.
<sup>25</sup> A-má-le̍k lâng kap Ka-lâm lâng tiàm tī soaⁿ-kok tiong; bîn-á-ji̍t lín tio̍h oa̍t-tò-tńg, tùi Âng-hái ê lō͘ khì khòng-iá.
<sup>26</sup> Iâ-hô-hoa hoan-hù Mô͘-se A-lûn kóng,
<sup>27</sup> Chiah ê pháiⁿ ê hōe-chiòng tùi Góa hoat-chhut oàn-giân, Góa thun-lún in beh kàu tī-sî ah?  Í-sek-lia̍t lâng ai-oàn Góa ê oàn-giân, Góa lóng thiaⁿ-kìⁿ lah.
<sup>28</sup> Tio̍h kā in kóng, Iâ-hô-hoa kóng, Góa kí Góa ê oa̍h-miā lâi kóng, Lín hō͘ Góa thiaⁿ-kìⁿ ê ōe, Góa beh chiàu án-ni khoán-thāi lín.
<sup>29</sup> Lín ê sin-si beh tó tī chit khòng-iá, kìⁿ-nā lín tiong-kan kè-sǹg ê lâng, chiàu i ê siàu-gia̍h, tùi jī-cha̍p hè í-chiūⁿ, tùi Góa chhut oàn-giân ê,
<sup>30</sup> tek-khak bōe tit-tio̍h ji̍p Góa chiù-chōa èng-ún lín khiā-khí ê tōe;  to̍k-to̍k Iâ-hu-nî ê kiáⁿ Ka-le̍k, kap Lùn ê kiáⁿ Iok-su-a, beh ji̍p-khì.
<sup>31</sup> Chóng-sī lín ê gín-á, chiū-sī lín só͘ kóng beh siū-lia̍h ê, Góa beh chhōa in ji̍p-khì, in chiū chai lín só͘ khì-sak hit ê tōe.
<sup>32</sup> Lūn-kàu lín, lín ê sin-si beh tó tī chit khòng-iá.
<sup>33</sup> Lín ê kiáⁿ-jî beh tī khòng-iá phiau-liû sì-cha̍p nî, tam-tng lín îm-hēng ê chōe, ti̍t-kàu lín ê sin-si tī khòng-iá siau-bia̍t.
<sup>34</sup> Chiàu lín thau-khòaⁿ hit ê tōe ê ji̍t-chí, kiōng sì-cha̍p ji̍t, chi̍t-ji̍t tí chi̍t-nî, lín tio̍h tam-tng chōe sì-cha̍p nî;  lín chiū chai Góa khì-sak lín.
<sup>35</sup> Góa Iâ-hô-hoa í-keng kóng, Góa beh án-ni khoán-thāi che it-chhè chū-chi̍p tùi-te̍k Góa ê pháiⁿ hōe-chiòng;  in beh tī chit khòng-iá siau-bia̍t, sí tī-chia.
<sup>36</sup> Mô͘-se só͘ chhe thau-khòaⁿ hit ê tōe, tò-tńg lâi pò hit só͘-chāi ê pháiⁿ siau-sit, tì-kàu choân-hōe ai-oàn i;
<sup>37</sup> hiah ê pò hit só͘-chāi pháiⁿ siau-sit ê lâng, lóng tú-tio̍h un-e̍k, sí tī Iâ-hô-hoa ê bīn-chêng.
<sup>38</sup> Thau-khòaⁿ hit só͘-chāi ê lâng ê tiong-kan, chí-ū Lùn ê kiáⁿ Iok-su-a, kap Iâ-hu-nî ê kiáⁿ Ka-le̍k, iáu-kú oa̍h-teh.
<sup>39</sup> Mô͘-se chiong chiah ê ōe kā Í-sek-lia̍t ê chèng-lâng kóng, peh-sìⁿ chiū chin iu-būn.
<sup>40</sup> In chá-chá khí-lâi chiūⁿ-khì soaⁿ-téng, kóng, Khòaⁿ ah, goán tī-chia, beh chiūⁿ-khì Iâ-hô-hoa só͘ èng-ún ê tōe, in-ūi goán ū hoān-chōe.
<sup>41</sup> Mô͘-se kóng, Lín siáⁿ-sū ûi-pōe Iâ-hô-hoa ê bēng-lēng ah?  chit ê sū bōe-ōe heng-thong.
<sup>42</sup> Bo̍h-tit chiūⁿ-khì, in-ūi Iâ-hô-hoa bô tī lín tiong-kan, kiaⁿ-liáu lín hō͘ tùi-te̍k phah-pāi.
<sup>43</sup> In-ūi A-má-le̍k lâng, kap Ka-lâm lâng, lóng tī-hia tī lín ê thâu-chêng, lín beh tó tī to-ē;  in-ūi lín oa̍t-thâu bô tè Iâ-hô-hoa;  só͘-í Iâ-hô-hoa bô beh kap lín tī-teh.
<sup>44</sup> Chóng-sī in chū-choan chiūⁿ soaⁿ-téng; nā-sī Iâ-hô-hoa ê iok-kūi kap Mô͘-se bô chhut-iâⁿ.
<sup>45</sup> Tùi án-ni A-má-le̍k lâng, kap Ka-lâm lâng, khiā-khí tī soaⁿ-ni̍h ê, lóng lo̍h-lâi kong-kek in, phah-pāi in, kàu tī Hô-jíⁿ-má.

</p></div></div><div class="p_outer"><div class="p_left"> <div class="chap">=== 民數記 · 第 15 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h吩咐以色列人，kā in講：Lín若到我所賞賜lín khiā起ê地，
<sup>3</sup> 若ài tùi牛群á羊群獻hō͘耶和華做火祭，就是燒祭，á是別號ê祭，beh謝願，á是做歡喜獻ê祭，á是到定tio̍h ê節期，做芳芳獻hō͘耶和華；
<sup>4</sup> hit-ê獻禮物ê，ta̍k隻羊á tio̍h配幼ê麵粉i-hoat十份一，kap油一him四份一，調和做素祭；
<sup>5</sup> 酒也tio̍h一him四份ê一，來做灌奠；無論燒祭，á是別物祭，lóng tio̍h án-ni來獻hō͘耶和華。
<sup>6</sup> 為tio̍h綿羊káng，你tio̍h備辦幼ê麵粉i-hoat十份兩，kap油一him三份一，調和做素祭；
<sup>7</sup> koh用酒一him相hūn一做灌奠-祭，做芳芳來獻hō͘耶和華。
<sup>8</sup> 你若備辦牛káng-á做燒祭，á是別號ê祭，來謝願，á是做謝恩祭，來獻hō͘耶和華，
<sup>9</sup> 就是用幼ê麵粉i-hoat十份三，kap油半him，調和做素祭，kap牛káng-á相kap獻；
<sup>10</sup> koh用酒半him做灌奠ê祭，獻hō͘耶和華做芳芳ê火祭。
<sup>11</sup> 或是為tio̍h一隻牛káng，á是一隻綿羊káng，á是一隻綿羊á，á是山羊á，lóng tio̍h án-ni做。
<sup>12</sup> 照lín所備辦ê數額，照ta̍k-chiah-ê額數，lóng tio̍h án-ni做。
<sup>13</sup> 見若本地人，將芳芳ê火祭獻hō͘耶和華，lóng tio̍h án-ni做chiah-ê tāi-chì。
<sup>14</sup> 若有外面人出外tī lín中間，á是ta̍k世代有人khiā起tī lín中間，beh獻火祭，芳芳tī耶和華，lín án-ni行，in也tio̍h án-ni行。
<sup>15</sup> 論會眾，lín kap khiā起tī lín中間ê出外人，lóng同一樣ê例，做lín ta̍k世代永遠ê例，tī耶和華ê面前；lín án-ni，出外人也tio̍h án-ni。
<sup>16</sup> Lín kap外面人出外tī lín中間ê，tio̍h同一樣ê例，一樣ê法度。
<sup>17</sup> 耶和華吩咐摩西講：
<sup>18</sup> 你tio̍h吩咐以色列人kā in講：Lín到我所chhōa lín入去hit-ê地。
<sup>19</sup> 食hit所在ê米糧，就tio̍h獻舉祭hō͘耶和華。
<sup>20</sup> Lín tio̍h用起頭熟ê麥粉chhòng餅，獻做舉祭；lín舉起，親像舉起五穀場ê五穀一樣。
<sup>21</sup> Lín ta̍k世代tio̍h用lín起頭熟ê麥粉，做舉祭，獻hō͘耶和華。
<sup>22</sup> Lín有錯誤ê時，無守耶和華所吩咐摩西chiah-ê一切ê命令，
<sup>23</sup> 就是耶和華託摩西一切所命令lín ê，tùi耶和華命令lín ê日，到tī lín ê ta̍k世代，
<sup>24</sup> 若有錯誤行，會眾也m̄知，後來會眾tio̍h獻一隻牛káng-á做燒祭，也照法度用伊ê素祭，kap灌奠ê祭，相kap做芳芳，獻hō͘耶和華；koh tio̍h獻一隻山羊káng做贖罪ê祭。
<sup>25</sup> 祭司tio̍h為以色列人ê會眾贖罪，in就得tio̍h赦免；因為這是錯誤，in也因為in ê錯誤，帶in ê禮物，就是獻hō͘耶和華ê火祭，kap贖罪祭，lóng帶到耶和華ê面前；
<sup>26</sup> 以色列人ê會眾，kap寄腳tī in中間ê外人，就beh得tio̍h赦免；因為chit-ê罪是百姓錯誤犯ê。
<sup>27</sup> 若有一人錯誤犯罪，伊就tio̍h獻未滿年ê山羊母做贖罪祭。
<sup>28</sup> Hit-ê錯誤行ê人tī伊錯誤犯罪ê時，祭司tio̍h tī耶和華ê面前kā伊贖罪；kā伊贖罪，伊就beh得tio̍h赦免。
<sup>29</sup> 以色列中ê本地人，kap寄腳tī in中間ê出外人，若錯誤行甚麼事，tio̍h同一個例。
<sup>30</sup> 總是hit-ê自專行tāi-chì ê，無論是本地人，á是寄腳ê，伊褻瀆耶和華，tio̍h tùi伊ê百姓中剪除去。
<sup>31</sup> 因為伊藐視耶和華ê話，悖逆伊ê命令，hit人tio̍h一盡剪除；伊ê罪過beh歸tī伊。
<sup>32</sup> 以色列人tī曠野ê時，tú-tio̍h一人tī安歇日拾柴。
<sup>33</sup> Hiah-ê tú-tio̍h hit-ê拾柴ê人，帶伊到摩西、亞倫，kap會眾hia。
<sup>34</sup> In就kā伊關禁，因為iáu未指明tio̍h怎樣辦伊。
<sup>35</sup> 耶和華對摩西講：Hit人的確tio̍h hō͘伊死，會眾tio̍h tī營外用石頭tìm伊。
<sup>36</sup> 會眾chhōa hit人出營外，用石頭tìm伊到死；是照耶和華所命令摩西ê。
<sup>37</sup> 耶和華吩咐摩西講：
<sup>38</sup> 你tio̍h吩咐以色列人kā in講：hō͘ in代代tī衫á墘做鬚，koh tī下底邊ê鬚頂，釣一條藍色ê幼帶。
<sup>39</sup> Beh kā lín做鬚，hō͘ lín看見，thang記得耶和華ê命令來行伊，免得lín放縱家己ê心意，家己ê目睭，來行淫行，親像lín平素所行ê一樣；
<sup>40</sup> hō͘ lín記得來行我一切ê命令，成做聖歸lín ê上帝。
<sup>41</sup> 我是耶和華lín ê上帝，chhōa lín出埃及地，beh做lín ê上帝；我是耶和華lín ê上帝。

</p></div><div class="p_right"><div class="chap">=== 民數記 · 第 15 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h hoan-hù Í-sek-lia̍t lâng, kā in kóng, Lín nā kàu Góa só͘ siúⁿ-sù lín khiā-khí ê tōe,
<sup>3</sup> nā ài tùi gû-kûn á iûⁿ-kûn hiàn-hō͘ Iâ-hô-hoa chòe hé-chè, chiū-sī sio-chè, á-sī pa̍t-hō ê chè, beh siā-goān, á-sī chòe hoaⁿ-hí hiàn ê chè, á-sī kàu tiāⁿ-tio̍h ê choeh-kî, chòe phang-phang hiàn hō͘ Iâ-hô-hoa;
<sup>4</sup> hit ê hiàn lé-mi̍h ê, ta̍k chiah iûⁿ-á tio̍h phòe iù ê mī-hún i-hoat cha̍p-hūn-chi̍t, kap iû chi̍t-him sì-hūn-chi̍t, tiau-hô chòe sò͘-chè;
<sup>5</sup> chiú iā tio̍h chi̍t-him sì-hūn ê chi̍t, lâi chòe koàn-tiān;  bô-lūn sio-chè, á-sī pa̍t-mi̍h chè, lóng tio̍h án-ni lâi hiàn hō͘ Iâ-hô-hoa.
<sup>6</sup> Ūi-tio̍h mî-iûⁿ-káng, lí tio̍h pī-pān iù ê mī-hún i-hoat cha̍p-hūn-nn̄g, kap iû chi̍t-him saⁿ-hūn-chi̍t, tiau-hô chòe sò͘-chè;
<sup>7</sup> koh ēng chiú chi̍t-him saⁿ-hūn-chi̍t chòe koàn-tiān-chè, chòe phang-phang lâi hiàn hō͘ Iâ-hô-hoa.
<sup>8</sup> Lí nā pī-pān gû-káng-á chòe sio-chè, á-sī pa̍t-hō ê chè, lâi siā-goān, á-sī chòe siā-un-chè, lâi hiàn hō͘ Iâ-hô-hoa,
<sup>9</sup> chiū-sī ēng iù ê mī-hún i-hoat cha̍p-hūn-saⁿ, kap iû pòaⁿ-him, tiau-hô chòe sò͘-chè, kap gû-káng-á saⁿ-kap hiàn;
<sup>10</sup> koh ēng chiú pòaⁿ-him chòe koàn-tiān ê chè, hiàn hō͘ Iâ-hô-hoa chòe phang-phang ê hé-chè.
<sup>11</sup> He̍k-sī ūi-tio̍h chi̍t-chiah gû-káng, á-sī chi̍t-chiah mî-iûⁿ-káng, á-sī chi̍t-chiah mî-iûⁿ-á, á-sī soaⁿ-iûⁿ-á, lóng tio̍h án-ni chòe.
<sup>12</sup> Chiàu lín só͘ pī-pān ê siàu-gia̍h, chiàu ta̍k-chiah ê gia̍h-siàu, lóng tio̍h án-ni chòe.
<sup>13</sup> Kìⁿ-nā pún-tōe lâng, chiong phang-phang ê hé-chè hiàn hō͘ Iâ-hô-hoa, lóng tio̍h án-ni chòe chiah ê tāi-chì.
<sup>14</sup> Nā ū gōa-bīn lâng chhut-gōa tī lín tiong-kan, á-sī ta̍k sè-tāi ū lâng khiā-khí tī lín tiong-kan, beh hiàn hé-chè, phang-phang tī Iâ-hô-hoa, lín án-ni kiâⁿ, in iā tio̍h án-ni kiâⁿ.
<sup>15</sup> Lūn hōe-chiòng, lín kap khiā-khí tī lín tiong-kan ê chhut-gōa lâng, lóng tâng-chi̍t-iūⁿ ê lē, chòe lín ta̍k sè-tāi éng-oán ê lē, tī Iâ-hô-hoa ê bīn-chêng;  lín án-ni, chhut-gōa lâng iā tio̍h án-ni.
<sup>16</sup> Lín kap gōa-bīn lâng chhut-gōa tī lín tiong-kan ê, tio̍h tâng-chi̍t-iūⁿ ê lē, chi̍t-iūⁿ ê hoat-tō͘.
<sup>17</sup> Iâ-hô-hoa hoan-hù Mô͘-se kóng,
<sup>18</sup> Lí tio̍h hoan-hù Í-sek-lia̍t lâng kā in kóng, Lín kàu Góa só͘ chhōa lín ji̍p-khì hit ê tōe.
<sup>19</sup> chia̍h hit só͘-chāi ê bí-niû, chiū tio̍h hiàn kú-chè hō͘ Iâ-hô-hoa.
<sup>20</sup> Lín tio̍h ēng khí-thâu se̍k ê be̍h-hún chhòng piáⁿ, hiàn chòe kú-chè;  lín kú-khí, chhin-chhiūⁿ kú-khí gō͘-kak-tiûⁿ ê gō͘-kak chi̍t-iūⁿ.
<sup>21</sup> Lín ta̍k sè-tāi tio̍h ēng lín khí-thâu-se̍k ê be̍h-hún, chòe kú-chè, hiàn hō͘ Iâ-hô-hoa.
<sup>22</sup> Lín ū chhò-gō͘ ê sî, bô siú Iâ-hô-hoa só͘ hoan-hù Mô͘-se chiah ê it-chhè ê bēng-lēng,
<sup>23</sup> chiū-sī Iâ-hô-hoa thok Mô͘-se it-chhè só͘ bēng-lēng lín ê, tùi Iâ-hô-hoa bēng-lēng lín ê ji̍t, kàu tī lín ê ta̍k sè-tāi,
<sup>24</sup> nā ū chhò-gō͘ kiâⁿ, hōe-chiòng iā m̄-chai, āu-lâi hōe-chiòng tio̍h hiàn chi̍t chiah gû-káng-á chòe sio-chè, iā chiàu hoat-tō͘ ēng i ê sò͘-chè, kap koàn-tiān ê chè, saⁿ-kap chòe phang-phang, hiàn hō͘ Iâ-hô-hoa;  koh tio̍h hiàn chi̍t chiah soaⁿ-iûⁿ-káng chòe sio̍k-chōe ê chè.
<sup>25</sup> Chè-si tio̍h ūi Í-sek-lia̍t lâng ê hōe-chiòng sio̍k-chōe, in chiū tit-tio̍h sià-bián;  in-ūi che sī chhò-gō͘, in iā in-ūi in ê chhò-gō͘, tòa in ê lé-mi̍h, chiū-sī hiàn-hō͘ Iâ-hô-hoa ê hé-chè, kap sio̍k-chōe-chè, lóng tòa kàu Iâ-hô-hoa ê bīn-chêng;
<sup>26</sup> Í-sek-lia̍t lâng ê hōe-chiòng, kap kià-kha tī in tiong-kan ê gōa-lâng, chiū beh tit-tio̍h sià-bián;  in-ūi chit ê chōe sī peh-sìⁿ chhò-gō͘ hoān ê.
<sup>27</sup> Nā ū chi̍t-lâng chhò-gō͘ hoān-chōe, i chiū tio̍h hiàn bē-móa-nî ê soaⁿ-iûⁿ-bú chòe sio̍k-chōe-chè.
<sup>28</sup> Hit ê chhò-gō͘ kiâⁿ ê lâng tī i chhò-gō͘ hoān-chōe ê sî, chè-si tio̍h tī Iâ-hô-hoa ê bīn-chêng kā i sio̍k-chōe;  kā i sio̍k-chōe, i chiū beh tit-tio̍h sià-bián.
<sup>29</sup> Í-sek-lia̍t tiong ê pún-tōe lâng, kap kià-kha tī in tiong-kan ê chhut-gōa lâng, nā chhò-gō͘ kiâⁿ sím-mi̍h sū, tio̍h tâng chi̍t ê lē.
<sup>30</sup> Chóng-sī hit ê chū-choan kiâⁿ tāi-chì ê, bô-lūn sī pún-tōe lâng, á-sī kià-kha-ê, i siat-to̍k Iâ-hô-hoa, tio̍h tùi i ê peh-sìⁿ-tiong chián-tû khì.
<sup>31</sup> In-ūi i biáu-sī Iâ-hô-hoa ê ōe, pōe-ge̍k I ê bēng-lēng, hit-lâng tio̍h it-chīn chián-tû;  i ê chōe-kòa beh kui tī i.
<sup>32</sup> Í-sek-lia̍t lâng tī khòng-iá ê sî, tú-tio̍h chi̍t-lâng tī an-hioh-ji̍t khioh-chhâ.
<sup>33</sup> Hiah ê tú-tio̍h hit ê khioh-chhâ ê lâng, tòa i kàu Mô͘-se, A-lûn, kap hōe-chiòng hia.
<sup>34</sup> In chiū kā i koaiⁿ-kìm, in-ūi iáu-bē chí-bêng tio̍h cháiⁿ-iūⁿ pān i.
<sup>35</sup> Iâ-hô-hoa tùi Mô͘-se kóng, Hit-lâng tek-khak tio̍h hō͘ i sí, hōe-chiòng tio̍h tī iâⁿ-gōa ēng chio̍h-thâu tìm i.
<sup>36</sup> Hōe-chiòng chhōa hit-lâng chhut iâⁿ-gōa, ēng chio̍h-thâu tìm i kàu sí;  sī chiàu Iâ-hô-hoa só͘ bēng-lēng Mô͘-se ê.
<sup>37</sup> Iâ-hô-hoa hoan-hù Mô͘-se kóng,
<sup>38</sup> Lí tio̍h hoan-hù Í-sek-lia̍t lâng kā in kóng, hō͘ in tāi-tāi tī saⁿ-á-kîⁿ chòe chhiu, koh tī ē-tóe piⁿ ê chhiu-téng, tiò chi̍t tiâu lâm-sek ê iù-tòa.
<sup>39</sup> Beh kā lín chòe chhiu, hō͘ lín khòaⁿ-kìⁿ, thang kì-tit Iâ-hô-hoa ê bēng-lēng lâi kiâⁿ i, bián-tit lín hòng-chhiòng ka-kī ê sim-ì, ka-kī ê ba̍k-chiu, lâi kiâⁿ îm-hēng, chhin-chhiūⁿ lín pêng-sò͘ só͘ kiâⁿ-ê chi̍t-iūⁿ;
<sup>40</sup> hō͘ lín kì-tit lâi kiâⁿ Góa it-chhè ê bēng-lēng, chiâⁿ-chòe sèng kui lín ê Siōng-tè.
<sup>41</sup> Góa sī Iâ-hô-hoa lín ê Siōng-tè, chhōa lín chhut Ai-ki̍p tōe, beh chòe lín ê Siōng-tè;  Góa sī Iâ-hô-hoa lín ê Siōng-tè.

</p></div></div><div class="p_outer"><div class="p_left"> <div class="chap">=== 民數記 · 第 16 章 ===</div><p>
<sup>1</sup> 利未ê曾孫，Ko-hat ê孫、Í-su-hap ê kiáⁿ Khó-la̍h，kap Liû-piān ê kiáⁿ孫中Í-lī-ap ê kiáⁿ Tāi-tan、A-PÍ-lân，kap Pí-le̍k ê kiáⁿ An，
<sup>2</sup> 結一黨，kap以色列中ê人，就是會中ê首領兩百五十人，是有名望受揀召赴會ê人，相kap起來tī摩西ê面前。
<sup>3</sup> In聚集攻擊摩西、亞倫講：Lín僭權，全會ta̍k人lóng是聖，耶和華也tī in中間；lín啥事自高pôaⁿ過耶和華ê會眾ah？
<sup>4</sup> 摩西聽見chit-ê話就仆tī地裡，
<sup>5</sup> 對Khó-la̍h kap伊ê全黨ê人講：到明á早起，耶和華beh指示甚麼人是屬祂ê，甚麼人是聖，就beh hō͘ hit人親近祂；祂所揀選ê人beh hō͘ in親近祂。
<sup>6</sup> Lín tio̍h án-ni行；Khó-la̍h kap伊ê黨，tio̍h the̍h香爐；
<sup>7</sup> 明á日tī耶和華ê面前，用火貯tī Hit內面，hē香tī hit頂面；耶和華所揀ê人，伊beh做聖；lín利未ê kiáⁿ孫僭權lah。
<sup>8</sup> 摩西koh對Khó-la̍h講：利未ê kiáⁿ孫ah，lín tio̍h聽；
<sup>9</sup> 以色列ê上帝，tùi以色列ê會中分別lín，hō͘ lín親近祂，辦耶和華會幕ê事，也khiā tī會眾ê面前來做in ê差用。
<sup>10</sup> 祂koh hō͘你，kap你lóng總ê兄弟利未ê kiáⁿ孫，相kap親近祂，lín掠這做小khóa mah？Lín iáu-kú要求祭司ê職mah？
<sup>11</sup> 所以你kap你ê黨聚集，是teh攻擊耶和華；亞倫是甚麼，lín竟然哀怨伊ah？
<sup>12</sup> 摩西差人去叫Í-lī-ap ê kiáⁿ Tāi-tan、A-PÍ-lân；in講：阮m̄上去；
<sup>13</sup> 你chhōa阮tùi常常流奶kap蜜ê地chiūⁿ來，beh tī曠野thâi死阮，這kiám是小khóa，你iáu-kú beh家己設立做人君來管轄阮mah？
<sup>14</sup> Koh你無影chhōa阮到流奶kap蜜ê地，也無用田園，kap葡萄園，hō͘阮做業；總無你beh iah chiah-ê人ê目睭mah？阮無beh上去。
<sup>15</sup> 摩西受氣到極，對耶和華講：求你莫得監納in所獻ê；我並無牽 in一隻驢，也無害in一人。
<sup>16</sup> 摩西對Khó-la̍h講：你kap你ê黨hiah-ê人，kap亞倫，明á日lóng tio̍h來khiā tī耶和華ê面前。
<sup>17</sup> Lín ta̍k人帶伊ê香爐，共兩百五十個，hē香tī hit頂面，ta̍k人帶伊ê香爐到耶和華ê面前；你kap亞倫也各帶家己ê香爐。
<sup>18</sup> Tùi án-ni， in ta̍k人the̍h伊ê香爐，貯火tī hit內面，hē香tī hit頂面，kap摩西、亞倫khiā tī會幕門口。
<sup>19</sup> Khó-la̍h招集會眾到會幕門口，攻擊in；耶和華ê榮光顯現tī會眾。
<sup>20</sup> 耶和華吩咐摩西、亞倫講：
<sup>21</sup> Lín tio̍h離開chit-ê會中，我thang tī一目nih久ê中間剿滅in。
<sup>22</sup> In就仆tī地裡，講：上帝ah，賞賜活命hō͘見若有肉體ê ê上帝ah，一人犯罪，你就beh受氣全會mah？
<sup>23</sup> 耶和華吩咐摩西講：
<sup>24</sup> 你tio̍h吩咐會眾對in講，Lín tio̍h離開Khó-la̍h、Tāi-tan、A-PÍ-lân布棚ê四圍。
<sup>25</sup> 摩西起來去Tāi-tan、A-PÍ-lân hia，以色列ê長老也tè伊去。
<sup>26</sup> 伊吩咐會眾講：Lín tio̍h離開chiah-ê pháiⁿ人ê布棚。in ê物件lóng m̄-thang摸，驚了lín也受滅tī in ê罪中。
<sup>27</sup> In就離開Khó-la̍h、Tāi-tan、A-PÍ-lân布棚ê四圍；Tāi-tan、A-PÍ-lân kap in ê bó͘，in ê kiáⁿ，in ê細kiáⁿ，lóng出來khiā tī in家己ê布棚門口。
<sup>28</sup> 摩西講：耶和華差我行這一切ê事，lín tùi án-ni， thang知，因為我m̄是自專來行。
<sup>29</sup> 設使chiah-ê人死親像平常人死，in所tú-tio̍h親像平常人所tú-tio̍h，就耶和華無差我。
<sup>30</sup> 設使耶和華做一項新ê事，hō͘ 地開嘴，將in kap一切屬in-ê lóng吞落去，hō͘ in活活墮落陰間，lín就知chiah-ê人是藐視耶和華。
<sup>31</sup> Chiah-ê話伊tú-á講soah，in下面ê地就裂開。
<sup>32</sup> 地就開嘴，將in kap in ê家眷，以及一切屬Khó-la̍h ê人丁財物，lóng吞落去。
<sup>33</sup> Hiah-ê人kap一切屬in-ê，lóng活活落陰間；地就koh合óa tī in ê頂面，in就tùi會中滅無。
<sup>34</sup> Tī in四圍ê以色列人，聽見in喉叫，就lóng逃走講：驚了地也kā咱吞落去。
<sup>35</sup> Koh有火tùi耶和華hia出，吞滅hiah-ê獻香 ê兩百五十人。
<sup>36</sup> 耶和華吩咐摩西講：
<sup>37</sup> 你tio̍h吩咐祭司亞倫ê kiáⁿ Í-lī-a-sat，tùi火中拾hiah-ê香爐起來，phah散tī-hia ê火；因為hiah-ê香爐已經是聖。
<sup>38</sup> 用hiah-ê犯罪害家己ê性命ê人ê香爐，搥做kui片，來安祭壇；因為in獻tī耶和華ê面前，所以是聖ê，thang hō͘以色列人做鑑戒。
<sup>39</sup> 祭司Í-lī-a-sat就the̍h hiah-ê人所獻ê銅爐，搥做kui片，來安祭壇，hō͘以色列人做鑑戒；
<sup>40</sup> hō͘外面人，m̄是屬亞倫ê後裔ê，bōe-thang óa近耶和華來燒香，免得in親像Khó-la̍h kap伊ê黨；這是照耶和華託摩西所命令ê。
<sup>41</sup> 隔日以色列人全會lóng哀怨摩西、亞倫，講：Lín害死耶和華ê百姓。
<sup>42</sup> 會眾聚集攻擊摩西、亞倫ê時，ǹg會幕看，看ah，有雲蓋伊，耶和華ê榮光顯現。
<sup>43</sup> 摩西、亞倫就到會幕前。
<sup>44</sup> 耶和華吩咐摩西講：
<sup>45</sup> Lín tio̍h離開chit-ê會中，hō͘我thang tī一目nih久ê中間滅無in；in兩人就仆tī地裡。
<sup>46</sup> 摩西對亞倫講：The̍h hit-ê香爐，用壇頂ê火貯tī hit中間，hē香tī hit頂面，緊緊帶到會眾hia，kā in贖罪；因為有大受氣tùi耶和華出，瘟疫已經發作。
<sup>47</sup> 亞倫照摩西所講ê the̍h來，走到會中；看ah，瘟疫已經發tī百姓中，伊就hē香，kā百姓贖罪。
<sup>48</sup> 伊khiā tī活人死人ê中間，瘟疫就soah。
<sup>49</sup> 除去因為Khó-la̍h ê tāi-chì死ê以外，tú-tio̍h瘟疫死ê，共有一萬四千七百人。
<sup>50</sup> 亞倫tò來到摩西hia，到會幕門，瘟疫chiah soah。

</p></div><div class="p_right"><div class="chap">=== 民數記 · 第 16 章 ===</div><p>
<sup>1</sup> Lī-bī ê cheng-sun, Ko-hat ê sun, Í-su-hap ê kiáⁿ Khó-la̍h, kap Liû-piān ê kiáⁿ-sun-tiong Í-lī-ap ê kiáⁿ Tāi-tan, A-pí-lân, kap Pí-le̍k ê kiáⁿ An,
<sup>2</sup> kiat chi̍t-tóng, kap Í-sek-lia̍t tiong ê lâng, chiū-sī hōe-tiong ê siú-léng nn̄g-pah gō͘-cha̍p lâng, sī ū bêng-bōng siū kéng-tiàu hù-hōe ê lâng, saⁿ-kap khí-lâi tī Mô͘-se ê bīn-chêng.
<sup>3</sup> In chū-chi̍p kong-kek Mô͘-se A-lûn kóng, Lín chhiàm-koân, choân-hōe ta̍k-lâng lóng sī sèng, Iâ-hô-hoa iā tī in tiong-kan;  lín siáⁿ-sū chū-ko pôaⁿ-kè Iâ-hô-hoa ê hōe-chiòng ah?
<sup>4</sup> Mô͘-se thiaⁿ-kìⁿ chit ê ōe chiū phak tī tōe-ni̍h,
<sup>5</sup> tùi Khó-la̍h kap i ê choân-tóng ê lâng kóng, Kàu bîn-á-chá-khí, Iâ-hô-hoa beh chí-sī sím-mi̍h lâng sī sio̍k I ê, sím-mi̍h lâng sī sèng, chiū beh hō͘ hit-lâng chhin-kūn I;  I só͘ kéng-soán ê lâng beh hō͘ in chhin-kūn I.
<sup>6</sup> Lín tio̍h án-ni kiâⁿ;  Khó-la̍h kap i ê tóng, tio̍h the̍h hiuⁿ-lô͘;
<sup>7</sup> bîn-á-ji̍t tī Iâ-hô-hoa ê bīn-chêng, ēng hé tóe tī hí lāi-bīn, hē hiuⁿ tī hit téng-bīn;  Iâ-hô-hoa só͘ kéng ê lâng, i beh chòe sèng; lín Lī-bī ê kiáⁿ-sun chhiàm-koân lah.
<sup>8</sup> Mô͘-se koh tùi Khó-la̍h kóng,  Lī-bī ê kiáⁿ-sun ah, lín tio̍h thiaⁿ;
<sup>9</sup> Í-sek-lia̍t ê Siōng-tè, tùi Í-sek-lia̍t ê hōe-tiong hun-piat lín, hō͘ lín chhin-kūn I, pān Iâ-hô-hoa hōe-bō͘ ê sū, iā khiā tī hōe-chiòng ê bīn-chêng lâi chòe in ê chhe-ēng.
<sup>10</sup> I koh hō͘ lí, kap lí lóng-chóng ê hiaⁿ-tī Lī-bī ê kiáⁿ-sun, saⁿ-kap chhin-kūn I, lín lia̍h che chòe sió-khóa mah?  Lín iáu-kú iau-kiû chè-si ê chit mah?
<sup>11</sup> Só͘-í lí kap lí ê tóng chū-chi̍p, sī teh kong-kek Iâ-hô-hoa;  A-lûn sī sím-mi̍h, lín kéng-jiân ai-oàn i ah?
<sup>12</sup> Mô͘-se chhe lâng khì kiò Í-lī-ap ê kiáⁿ Tāi-tan, A-pí-lân;  in kóng, Goán m̄ chiūⁿ-khì;
<sup>13</sup> lí chhōa goán tùi siông-siông lâu lin kap bi̍t ê tōe chiūⁿ-lâi, beh tī khòng-iá thâi-sí goán, che kiám sī sió-khóa, lí iáu-kú beh ka-kī siat-li̍p chòe jîn-kun lâi koán-hat goán mah?
<sup>14</sup> Koh lí bô-iáⁿ chhōa goán kàu lâu lin kap bi̍t ê tōe, iā bô ēng chhân-hn̂g, kap phû-tô-hn̂g, hō͘ goán chòe gia̍p;  chóng bô lí beh iah chiah ê lâng ê ba̍k-chiu mah? Goán bô beh chiūⁿ-khì.
<sup>15</sup> Mô͘-se siū-khì kàu-ke̍k, tùi Iâ-hô-hoa kóng, Kiû Lí bo̍h-tit kàm-la̍p in só͘ hiàn ê;  góa pēng bô khan in chi̍t chiah lû, iā bô hāi in chi̍t-lâng.
<sup>16</sup> Mô͘-se tùi Khó-la̍h kóng, Lí kap lí ê tóng hiah ê lâng, kap A-lûn, bîn-á-ji̍t lóng tio̍h lâi khiā tī Iâ-hô-hoa ê bīn-chêng.
<sup>17</sup> Lín ta̍k-lâng tòa i ê hiuⁿ-lô͘, kiōng nn̄g-pah gō͘-cha̍p ê, hē hiuⁿ tī hí téng-bīn, ta̍k-lâng tòa i ê hiuⁿ-lô͘ kàu Iâ-hô-hoa ê bīn-chêng;  lí kap A-lûn iā kok tòa ka-kī ê hiuⁿ-lô͘.
<sup>18</sup> Tùi án-ni in ta̍k-lâng the̍h i ê hiuⁿ-lô͘, tóe hé tī hí lāi-bīn, hē hiuⁿ tī hit téng-bīn, kap Mô͘-se A-lûn khiā tī hōe-bō͘ mn̂g-kháu.
<sup>19</sup> Khó-la̍h chio-chi̍p hōe-chiòng kàu hōe-bō͘ mn̂g-kháu, kong-kek in;  Iâ-hô-hoa ê êng-kng hián-hiān tī hōe-chiòng.
<sup>20</sup> Iâ-hô-hoa hoan-hù Mô͘-se A-lûn kóng,
<sup>21</sup> Lín tio̍h lī-khui chit ê hōe-tiong, Góa thang tī chi̍t-ba̍k-nih-kú ê tiong-kan châu-bia̍t in.
<sup>22</sup> In chiū phak tī tōe-ni̍h, kóng, Siōng-tè ah, siúⁿ-sù oa̍h-miā hō͘ kìⁿ-nā ū jio̍k-thé-ê ê Siūong-tè ah, chi̍t-lâng hoān-chōe, Lí chiū beh siū-khì choân-hōe mah?
<sup>23</sup> Iâ-hô-hoa hoan-hù Mô͘-se kóng,
<sup>24</sup> Lí tio̍h hoan-hù hōe-chiòng tùi in kóng, Lín tio̍h lī-khui Khó-la̍h, Tāi-tan, A-pí-lân pò͘-pîⁿ ê sì-ûi.
<sup>25</sup> Mô͘-se khí-lâi khì Tāi-tan, A-pí-lân hia, Í-sek-lia̍t ê tiúⁿ-ló iā tè i khì.
<sup>26</sup> I hoan-hù hōe-chiòng kóng, Lín tio̍h lī-khui chiah ê pháiⁿ-lâng ê pò͘-pîⁿ. in ê mi̍h-kiāⁿ lóng m̄-thang bong, kiaⁿ-liáu lín iā siū bia̍t tī in ê chōe-tiong.
<sup>27</sup> In chiū lī-khui Khó-la̍h, Tāi-tan, A-pí-lân pò͘-pîⁿ ê sì-ûi;  Tāi-tan, A-pí-lân kap in ê bó͘, in ê kiáⁿ, in ê sòe-kiáⁿ, lóng chhut-lâi khiā tī in ka-kī ê pò͘-pîⁿ mn̂g-kháu.
<sup>28</sup> Mô͘-se kóng, Iâ-hô-hoa chhe Góa kiâⁿ che it-chhè ê sū, lín tùi án-ni thang chai, in-ūi góa m̄-sī chū-choan lâi kiâⁿ.
<sup>29</sup> Siat-sú chiah ê lâng sí chhin-chhiūⁿ pêng-siông lâng sí, in só͘ tú-tio̍h chhin-chhiūⁿ pêng-siông lâng só͘ tú-tio̍h, chiū Iâ-hô-hoa bô chhe góa.
<sup>30</sup> Siat-sú Iâ-hô-hoa chòe chi̍t-hāng sin ê sū, hō͘ tōe khui-chhùi, chiong in kap it-chhè sio̍k in ê lóng thun-lo̍h-khì, hō͘ in oa̍h-oa̍h tūi-lo̍h im-kan, lín chiū chai chiah ê lâng sī biáu-sī Iâ-hô-hoa.
<sup>31</sup> Chiah ê ōe i tú-á kóng soah, in ē-bīn ê tōe chiū li̍h-khui.
<sup>32</sup> Tōe chiū khui-chhùi, chiong in kap in ê ke-koàn, í-ki̍p it-chhè sio̍k Khó-la̍h ê jîn-teng châi-bu̍t, lóng thun-lo̍h-khì.
<sup>33</sup> Hiah ê lâng kap it-chhè sio̍k in ê, lóng oa̍h-oa̍h lo̍h im-kan;  tōe chiū koh ha̍p-óa tī in ê téng-bīn, in chiū tùi hōe-tiong bia̍t-bô.
<sup>34</sup> Tī in sì-ûi ê Í-sek-lia̍t lâng, thiaⁿ-kìⁿ in âu-kiò, chiū lóng tô-cháu kóng, Kiaⁿ-liáu tōe iā kā lán thun-lo̍h-khì.
<sup>35</sup> Koh ū hé tùi Iâ-hô-hoa hia chhut, thun-bia̍t hiah ê hiàn-hiuⁿ ê nn̄g-pah gō͘-cha̍p lâng.
<sup>36</sup> Iâ-hô-hoa hoan-hù Mô͘-se kóng,
<sup>37</sup> Lí tio̍h hoan-hù chè-si A-lûn ê kiáⁿ Í-lī-a-sat, tùi hé-tiong khioh hiah ê hiuⁿ-lô͘ khí-lâi, phah-sòaⁿ tī-hia ê hé;  in-ūi hiah ê hiuⁿ-lô͘ í-keng sī sèng.
<sup>38</sup> Ēng hiah ê hoān-chōe hāi ka-kī ê sìⁿ-miā ê lâng ê hiuⁿ-lô͘, tûi chòe kui-phìⁿ, lâi an chè-tôaⁿ;  in-ūi in hiàn tī Iâ-hô-hoa ê bīn-chêng, só͘-í sī sèng-ê, thang hō͘ Í-sek-lia̍t lâng chòe kàm-kài.
<sup>39</sup> Chè-si Í-lī-a-sat chiū the̍h hiah ê lâng só͘ hiàn ê tâng-lô͘, tûi chòe kui-phìⁿ, lâi an chè-tôaⁿ, hō͘ Í-sek-lia̍t lâng chòe kàm-kài;
<sup>40</sup> hō͘ gōa-bīn lâng, m̄-sī sio̍k A-lûn ê hō͘-è ê, bōe thang óa-kūn Iâ-hô-hoa lâi sio-hiuⁿ, bián-tit in chhin-chhiūⁿ Khó-la̍h kap i ê tóng; che sī chiàu Iâ-hô-hoa thok Mô͘-se só͘ bēng-lēng ê.
<sup>41</sup> Keh-ji̍t Í-sek-lia̍t lâng choân-hōe lóng ai-oàn Mô͘-se A-lûn, kóng, Lín hāi-sí Iâ-hô-hoa ê peh-sìⁿ.
<sup>42</sup> Hōe-chiòng chū-chi̍p kong-kek Mô͘-se A-lûn ê sî, ǹg hōe-bō͘ khòaⁿ, khòaⁿ ah, ū hûn khàm i, Iâ-hô-hoa ê êng-kng hián-hiān.
<sup>43</sup> Mô͘-se A-lûn chiū kàu hōe-bō͘ chêng.
<sup>44</sup> Iâ-hô-hoa hoan-hù Mô͘-se kóng,
<sup>45</sup> Lín tio̍h lī-khui chit ê hōe-tiong, hō͘ Góa thang tī chi̍t-ba̍k-nih-kú ê tiong-kan bia̍t-bô in;  in nn̄g-lâng chiū phak tī tōe-ni̍h.
<sup>46</sup> Mô͘-se tùi A-lûn kóng, The̍h hit ê hiuⁿ-lô͘, ēng tôaⁿ-téng ê hé tóe tī hí tiong-kan, hē hiuⁿ tī hí téng-bīn, kín-kín tòa kàu hōe-chiòng hia, kā in sio̍k-chōe;  in-ūi ū tōa siū-khì tùi Iâ-hô-hoa chhut, un-e̍k í-keng hoat-choh.
<sup>47</sup> A-lûn chiàu Mô͘-se só͘-kóng-ê the̍h-lâi, cháu kàu hōe-tiong;  khòaⁿ ah, un-e̍k í-keng hoat tī peh-sìⁿ-tiong, i chiū hē hiuⁿ, kā peh-sìⁿ sio̍k-chōe.
<sup>48</sup> I khiā tī oa̍h-lâng sí-lâng ê tiong-kan, un-e̍k chiū soah.
<sup>49</sup> Tû-khì in-ūi Khó-la̍h ê tāi-chì sí-ê í-gōa, tú-tio̍h un-e̍k sí ê, kiōng ū chi̍t-bān sì-chheng chhit-pah lâng.
<sup>50</sup> A-lûn tò-lâi kàu Mô͘-se hia, kàu hōe-bō͘ mn̂g, un-e̍k chiah soah.

</p></div></div><div class="p_outer"><div class="p_left"> <div class="chap">=== 民數記 · 第 17 章 ===</div><p>
<sup>1</sup> 耶和華吩咐摩西講：
<sup>2</sup> 你kā以色列人講：對in kia̍h柺á，ta̍k支派一支，就是對hiah-ê支派ê首領，共kia̍h十二支；你寫ta̍k人ê名tī伊ê柺á。
<sup>3</sup> Tī利未hit支柺á tio̍h寫亞倫ê名；因為ta̍k支派ê頭人lóng有一支柺á。
<sup>4</sup> 你tio̍h將hiah-ê hē tī會幕內法櫃ê頭前，就是我kap lín相會ê所在。
<sup>5</sup> 我所揀hit人，伊ê柺á behpuh芽；án-ni我beh hō͘以色列人哀怨ê話，就是in所哀怨lín ê話，lóng soah，無koh hō͘我聽見。
<sup>6</sup> 摩西就kā以色列人講；in ê首領就用柺á交hō͘伊，照in ê支派一個首領一支，共十二支柺á；亞倫ê柺á也tī hiah-ê柺á ê中間。
<sup>7</sup> 摩西就將hiah-ê柺á hē tī法櫃ê布棚內，tī耶和華ê面前。
<sup>8</sup> 明á日摩西入去法櫃ê布棚；看ah，屬利未ê家，亞倫ê柺á，已經puh芽，生花蕾，開花，結成杏仁。
<sup>9</sup> 摩西tùi耶和華ê面前kia̍h hiah-ê柺á出來，到以色列ê眾人hia；in看見ta̍k人kia̍h in ê柺á。
<sup>10</sup> 耶和華對摩西講：用亞倫ê柺á猶原hē tī法櫃前，留teh，做chiah-ê悖逆ê人ê鑑戒；án-ni你就hō͘ in對我哀怨ê話soah，免得in死無。
<sup>11</sup> 摩西án-ni行，是照耶和華所命令ê來行。
<sup>12</sup> 以色列人對摩西講：看ah，阮死lah，阮滅無lah，lóng滅無lah。
<sup>13</sup> 見若óa近，就是óa近耶和華ê會幕ê，lóng死；阮beh lóng總死mah？

</p></div><div class="p_right"><div class="chap">=== 民數記 · 第 17 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí kā Í-sek-lia̍t lâng kóng, tùi in kia̍h koáiⁿ-á, ta̍k chi-phài chi̍t-ki, chiū-sī tùi hiah ê chi-phài ê siú-léng, kiōng kia̍h cha̍p-jī ki; lí siá ta̍k-lâng ê miâ tī i ê koáiⁿ-á.
<sup>3</sup> Tī Lī-bī hit-ki koáiⁿ-á tio̍h siá A-lûn ê miâ;  in-ūi ta̍k chi-phài ê thâu-lâng lóng ū chi̍t ki koáiⁿ-á.
<sup>4</sup> Lí tio̍h chiong hiah-ê hē tī hōe-bō͘-lāi hoat-kūi ê thâu-chêng, chiū-sī Góa kap lín siong-hōe ê só͘-chāi.
<sup>5</sup> Góa só͘ kéng hit-lâng, i ê koáiⁿ-á beh puh-gê;  án-ni Góa beh hō͘ Í-sek-lia̍t lâng ai-oàn ê ōe, chiū-sī in só͘ ai-oàn lín ê ōe, lóng soah, bô koh hō͘ Góa thiaⁿ-kìⁿ.
<sup>6</sup> Mô͘-se chiū kā Í-sek-lia̍t lâng kóng;  in ê siú-léng chiū ēng koáiⁿ-á kau hō͘ i, chiàu in ê chi-phài chi̍t ê siú-léng chi̍t-ki, kiōng cha̍p-jī ki koáiⁿ-á;  A-lûn ê koáiⁿ-á iā tī hiah ê koáiⁿ-á ê tiong-kan.
<sup>7</sup> Mô͘-se chiū chiong hiah ê koáiⁿ-á hē tī hoat-kūi ê pò͘-pîⁿ-lāi, tī Iâ-hô-hoa ê bīn-chêng.
<sup>8</sup> Bîn-á-ji̍t Mô͘-se ji̍p-khì hoat-kūi ê pò͘-pîⁿ;  khòaⁿ ah, sio̍k Lī-bī ê ke, A-lûn ê koáiⁿ-á, í-keng puh-gê, siⁿ hoe-m̂, khui-hoe, kiat-chiâⁿ hēng-jîn.
<sup>9</sup> Mô͘-se tùi Iâ-hô-hoa ê bīn-chêng kia̍h hiah ê koáiⁿ-á chhut-lâi, kàu Í-sek-lia̍t ê chèng-lâng hia;  in khòaⁿ-kìⁿ ta̍k-lâng kia̍h in ê koáiⁿ-á.
<sup>10</sup> Iâ-hô-hoa tùi Mô͘-se kóng, Ēng A-lûn ê koáiⁿ-á iû-goân hē tī hoat-kūi chêng, lâu-teh, chòe chiah ê pōe-ge̍k ê lâng ê kàm-kài;  án-ni lí chiū hō͘ in tùi Góa ai-oàn ê ōe soah, bián-tit in sí-bô.
<sup>11</sup> Mô͘-se án-ni kiâⁿ, sī chiàu Iâ-hô-hoa só͘ bēng-lēng-ê lâi kiâⁿ.
<sup>12</sup> Í-sek-lia̍t lâng tùi Mô͘-se kóng, Khòaⁿ ah, goán sí lah, goán bia̍t-bô lah, lóng bia̍t-bô lah.
<sup>13</sup> Kìⁿ-nā óa-kūn, chiū-sī óa-kūn Iâ-hô-hoa ê hōe-bō͘ ê, lóng sí;  goán beh lóng-chóng sí mah?

</p></div></div><div class="p_outer"><div class="p_left"> <div class="chap">=== 民數記 · 第 18 章 ===</div><p>
<sup>1</sup> 耶和華對亞倫講：你kap你chiah-ê kiáⁿ，kap你ê本族，tio̍h相kap擔當聖所ê罪；你kap你chiah-ê kiáⁿ也tio̍h擔當lín祭司職ê罪。
<sup>2</sup> 你tio̍h chhōa你ê兄弟利未ê支派，你ê祖公ê支派，進前來，hō͘ in kap你連合來伺候你；若是你kap你ê kiáⁿ，lóng tio̍h tī法櫃ê會幕前。
<sup>3</sup> In tio̍h做你ê差用，也tio̍h做布棚ê差用；獨獨m̄-thang近聖所ê器具kap壇，免得in kap lín lóng死。
<sup>4</sup> In tio̍h kap你連合，也tio̍h做會幕ê差用，料理布棚lóng總ê工；獨獨外面人m̄-thang óa近lín。
<sup>5</sup> Lín tio̍h做聖所ê差用，kap壇ê差用，免得受氣koh到tī以色列人。
<sup>6</sup> 我，看ah，我bat tùi以色列人ê中間揀lín ê兄弟利未人來賞賜lín，kap 歸耶和華，來料理會幕ê工。
<sup>7</sup> 所以你kap你ê kiáⁿ tio̍h相kap守祭司ê chit，料理壇kap帳籬內一切ê工；lín tio̍h án-ni服務；我已經賞賜你祭司ê職任ê工，親像送物；見若外面人近óa-ê，的確hō͘伊死。
<sup>8</sup> 耶和華koh kā亞倫講：我，看ah，我已經用獻hō͘我ê舉祭，就是以色列人分別做聖ê物，交你守伊；因為你受抹油，chiah-ê物歸你kap你ê kiáⁿ孫，做永遠ê份額。
<sup>9</sup> 無經過火，至聖ê物ê中間，屬tī你ê是chiah-ê：見若in ê禮物，in ê素祭，in ê贖罪祭，in ê補過失祭，in所獻hō͘我ê，lóng做至聖，歸hō͘你kap你ê kiáⁿ孫。
<sup>10</sup> 你tio̍h看chiah-ê做至聖來食伊；見若ta-po͘丁lóng thang食；你tio̍h掠chit-ê物做聖。
<sup>11</sup> Chiah-ê也是你ê，禮物ê舉祭，以及以色列人所獻ê搖祭，我lóng賞賜你，kap你ê kiáⁿ，cha-bó͘-kiáⁿ，做永遠ê份額；見若tī你家中清氣ê人lóng thang食。
<sup>12</sup> Siōng好ê油，燒n̄g好ê酒，燒n̄g好ê五穀，就是in起頭熟獻hō͘耶和華ê，我lóng賞賜你。
<sup>13</sup> In ê地起頭熟 ê物，所獻hō͘耶和華ê，lóng歸hō͘你；你家內清氣ê人lóng thang食。
<sup>14</sup> 以色列中見若受分別獻盡ê，lóng tio̍h歸hō͘你。
<sup>15</sup> 見若有肉體頭chiūⁿ生ê，無論人á是cheng-siⁿ，in所獻hō͘耶和華ê，lóng歸tī你；獨獨人頭chiūⁿ生ê你tio̍h屬伊；無清氣ê cheng-siⁿ頭chiūⁿ生ê，你也tio̍h屬伊。
<sup>16</sup> Tī滿月以外所tio̍h屬ê，tio̍h照理所kó͘ ê kè，照聖所ê sià-khek-le̍k，用銀gō͘ sià-khek-le̍k贖回伊；一sià-khek-le̍k是二十kùi-la̍h。
<sup>17</sup> 獨獨頭chiūⁿ生ê牛，頭chiūⁿ生ê綿羊，頭chiūⁿ生ê山羊，你m̄-thang贖；這是聖，tio̍h hiù伊ê血tī壇裡，tio̍h燒伊ê油做火祭，做芳芳獻hō͘耶和華。
<sup>18</sup> hiah-ê肉歸tī你，親像所搖 ê胸kap正腿歸tī你一樣。
<sup>19</sup> 見若聖物ê舉祭，是以色列人獻hō͘耶和華ê，我lóng賞賜你，kap你ê kiáⁿ，cha-bó͘-kiáⁿ，做永遠得tio̍h ê份額；這是hō͘你kap你ê後裔，tī耶和華ê面前，做永遠bōe廢ê約。
<sup>20</sup> 耶和華對亞倫講：你tī in ê地方m̄-thang有產業，tī in ê中間也m̄-thang有份額；tī以色列人中我就是你ê份額，是你ê產業。
<sup>21</sup> 看ah，tī以色列中所抽ê十份一，我已經賞賜利未ê kiáⁿ孫做業；因為in所做ê工是會幕ê工，所以賞賜in，來報答in ê tio̍h磨。
<sup>22</sup> Tùi taⁿ以後，以色列人m̄-thang óa近會幕，免得in擔當罪來死。
<sup>23</sup> 獨獨利未人tio̍h做會幕ê工，擔當in ê罪；這beh做lín ta̍k世代永遠ê例；in tī以色列人ê中間m̄-thang有產業。
<sup>24</sup> 因為以色列人所抽ê十份一，所獻hō͘耶和華做舉祭ê，我已經賞賜利未人做業；所以我對in講，in tī以色列人ê中間m̄-thang有產業。
<sup>25</sup> 耶和華吩咐摩西講：
<sup>26</sup> 你tio̍h吩咐利未人kā in講：Lín tùi以色列人ê中間抽十份一，就是我hō͘ lín做業ê；hit時lín tio̍h tùi hit-ê十份一個中間koh抽十份一，做舉祭，獻hō͘耶和華。
<sup>27</sup> 你ê舉祭beh kā lín算做五穀場ê 麥，kap滿tī葡萄窟ê酒。
<sup>28</sup> Án-ni，lín tùi以色列中所得tio̍h ê十份一，tio̍h tùi hit-ê獻舉祭hō͘耶和華；lín tio̍h tùi hit-ê，用耶和華ê舉祭hō͘祭司亞倫。
<sup>29</sup> Lín所得tio̍h一切ê禮物，tio̍h tùi hit中間，將第一好ê，就是分別做聖ê份額，獻hiah-ê舉祭hō͘耶和華。
<sup>30</sup> 所以你tio̍h對in講，Lín已經tùi hit中間舉起hit-ê至好ê，這就是kā利未人算做五穀場ê五穀，也親像酒窟ê酒。
<sup>31</sup> Lín kap lín ê家眷，ta̍k所在thang食伊；這是lín ê工錢，是報答lín tī會幕內所做ê工。
<sup>32</sup> Lín已經tùi hit中間舉起hit-ê至好ê，就無因為án-ni來犯罪；lín m̄-thang phah lâ-sâm以色列人ê聖物，免得lín死無。

</p></div><div class="p_right"><div class="chap">=== 民數記 · 第 18 章 ===</div><p>
<sup>1</sup> Iâ-hô-hoa tùi A-lûn kóng, Lí kap lí chiah ê kiáⁿ, kap lí ê pún-cho̍k, tio̍h saⁿ-kap tam-tng sèng-só͘ ê chōe;  lí kap lí chiah ê kiáⁿ iā tio̍h tam-tng lín chè-si-chit ê chōe.
<sup>2</sup> Lí tio̍h chhōa lí ê hiaⁿ-tī Lī-bī ê chi-phài, lí ê chó͘-kong ê chi-phài, chìn-chêng lâi, hō͘ in kap lí liân-ha̍p lâi su-hāu lí;  nā-sī lí kap lí ê kiáⁿ, lóng tio̍h tī hoat-kūi ê hōe-bō͘-chêng.
<sup>3</sup> In tio̍h chòe lí ê chhe-ēng, iā tio̍h chòe Pò͘-pîⁿ ê chhe-ēng;  to̍k-to̍k m̄-thang kūn sèng-só͘ ê khì-kū kap tôaⁿ, bián-tit in kap lín lóng sí.
<sup>4</sup> In tio̍h kap lí liân-ha̍p, iā tio̍h chòe hōe-bō͘ ê chhe-ēng, liāu-lí Pò͘-pîⁿ lóng-chóng ê kang;  to̍k-to̍k gōa-bīn lâng m̄-thang óa-kūn lín.
<sup>5</sup> Lín tio̍h chòe sèng-só͘ ê chhe-ēng, kap tôaⁿ ê chhe-ēng, bián-tit siū-khì koh kàu tī Í-sek-lia̍t lâng.
<sup>6</sup> Góa, khòaⁿ ah, Góa bat tùi Í-sek-lia̍t lâng ê tiong-kan kéng lín ê hiaⁿ-tī Lī-bī lâng lâi siúⁿ-sù lín, kap kui Iâ-hô-hoa, lâi liāu-lí hōe-bō͘ ê kang.
<sup>7</sup> Só͘-í lí kap lí ê kiáⁿ tio̍h saⁿ-kap siú chè-si ê chit, liāu-lí tôaⁿ kap tiùⁿ-lî-lāi it-chhè ê kang;  lín tio̍h án-ni ho̍k-bū;  Góa í-keng siúⁿ-sù lí chè-si ê chit-jīm ê kang, chhin-chhiūⁿ sàng mi̍h;  kìⁿ-nā gōa-bīn lâng kūn-óa-ê, tek-khak hō͘ i sí.
<sup>8</sup> Iâ-hô-hoa koh kā A-lûn kóng, Góa, khòaⁿ ah, Góa í-keng ēng hiàn hō͘ Góa ê kú-chè, chiū-sī Í-sek-lia̍t lâng hun-piat chòe-sèng ê mi̍h, kau lí siú i;  in-ūi lí siū boah-iû, chiah ê mi̍h kui lí kap lí ê kiáⁿ-sun, chòe éng-oán ê hūn-gia̍h.
<sup>9</sup> Bô keng-kè hé, chì-sèng ê mi̍h ê tiong-kan, sio̍k tī lí-ê sī chiah-ê:  kìⁿ-nā in ê lé-mi̍h, in ê sò͘-chè, in ê sio̍k-chōe-chè, in ê pó͘-kè-sit-chè, in só͘ hiàn hō͘ Góa ê, lóng chòe chì-sèng, kui hō͘ lí kap lí ê kiáⁿ-sun.
<sup>10</sup> Lí tio̍h khòaⁿ chiah-ê chòe chì-sèng lâi chia̍h i;  kìⁿ-nā ta-po͘-teng lóng thang chia̍h;  lí tio̍h lia̍h chit ê mi̍h chòe-sèng.
<sup>11</sup> Chiah-ê iā sī lí ê, lé-mi̍h ê kú-chè, í-ki̍p Í-sek-lia̍t lâng só͘ hiàn ê iô-chè, Góa lóng siúⁿ-sù lí, kap lí ê kiáⁿ, cha-bó͘-kiáⁿ, chòe éng-oán ê hūn-gia̍h;  kìⁿ-nā tī lí ke-tiong chheng-khì ê lâng lóng thang chia̍h.
<sup>12</sup> Siōng-hó ê iû, siōng-hó ê chiú, siōng-hó ê gō͘-kak, chiū-sī in khí-thâu-se̍k hiàn hō͘ Iâ-hô-hoa ê, Góa lóng siúⁿ-sù lí.
<sup>13</sup> In ê tōe khí-thâu-se̍k ê mi̍h, só͘ hiàn hō͘ Iâ-hô-hoa ê, lóng kui hō͘ lí;  lí ke-lāi chheng-khì ê lâng lóng thang chia̍h.
<sup>14</sup> Í-sek-lia̍t tiong kìⁿ-nā siū hun-piat hiàn-chīn ê, lóng tio̍h kui hō͘ lí.
<sup>15</sup> Kìⁿ-nā ū jio̍k-thé thâu-chiūⁿ-siⁿ-ê, bô-lūn lâng á-sī cheng-siⁿ, in só͘ hiàn hō͘ Iâ-hô-hoa ê, lóng kui tī lí;  to̍k-to̍k lâng thâu-chiūⁿ-siⁿ-ê lí tio̍h sio̍k i;  bô chheng-khì ê cheng-siⁿ thâu-chiūⁿ-siⁿ-ê, lí iā tio̍h sio̍k i.
<sup>16</sup> Tī móa-ge̍h í-gōa só͘ tio̍h sio̍k ê, tio̍h chiàu lí só͘ kó͘ ê kè, chiàu sèng-só͘ ê sià-khek-le̍k, ēng gûn gō͘ sià-khek-le̍k sio̍k-hôe i;  chi̍t sià-khek-le̍k sī jī-cha̍p kùi-la̍h.
<sup>17</sup> To̍k-to̍k thâu-chiūⁿ-siⁿ ê gû, thâu-chiūⁿ-siⁿ ê mî-iûⁿ, thâu-chiūⁿ-siⁿ ê soaⁿ-iûⁿ, lí m̄-thang sio̍k;  che sī sèng, tio̍h hiù i ê huih tī tôaⁿ-ni̍h, tio̍h sio i ê iû chòe hé-chè, chòe phang-phang hiàn hō͘ Iâ-hô-hoa.
<sup>18</sup> Hiah ê bah kui tī lí, chhin-chhiūⁿ só͘ iô ê heng kap chiàⁿ-thúi kui tī lí chi̍t-iūⁿ.
<sup>19</sup> Kìⁿ-nā sèng-mi̍h ê kú-chè, sī Í-sek-lia̍t lâng hiàn hō͘ Iâ-hô-hoa ê, Góa lóng siúⁿ-sù lí, kap lí ê kiáⁿ, cha-bó͘-kiáⁿ, chòe éng-oán tit-tio̍h ê hūn-gia̍h;  che sī hō͘ lí kap lí ê hō͘-è, tī Iâ-hô-hoa ê bīn-chêng, chòe éng-oán bōe-hòe ê iok.
<sup>20</sup> Iâ-hô-hoa tùi A-lûn kóng, Lí tī in ê tōe-hng m̄-thang ū sán-gia̍p, tī in ê tiong-kan iā m̄-thang ū hūn-gia̍h;  tī Í-sek-lia̍t lâng tiong Góa chiū-sī lí ê hūn-gia̍h, sī lí ê sán-gia̍p.
<sup>21</sup> Khòaⁿ ah, tī Í-sek-lia̍t tiong só͘ thiu ê cha̍p-hūn-chi̍t, Góa í-keng siúⁿ-sù Lī-bī ê kiáⁿ-sun chòe gia̍p;  in-ūi in só͘ chòe ê kang sī hōe-bō͘ ê kang, só͘-í siúⁿ-sù in, lâi pò-tap in ê tio̍h-bôa.
<sup>22</sup> Tùi taⁿ í-āu, Í-sek-lia̍t lâng m̄-thang óa-kūn hōe-bō͘, bián-tit in tam-tng chōe lâi sí.
<sup>23</sup> To̍k-to̍k Lī-bī lâng tio̍h chòe hōe-bō͘ ê kang, tam-tng in ê chōe;  che beh chòe lín ta̍k sè-tāi éng-oán ê lē;  in tī Í-sek-lia̍t lâng ê tiong-kan m̄-thang ū sán-gia̍p.
<sup>24</sup> In-ūi Í-sek-lia̍t lâng só͘ thiu ê cha̍p-hūn-chi̍t, só͘ hiàn hō͘ Iâ-hô-hoa chòe kú-chè ê, Góa í-keng siúⁿ-sù Lī-bī lâng chòe-gia̍p;  só͘-í Góa tùi in kóng, in tī Í-sek-lia̍t lâng ê tiong-kan m̄-thang ū sán-gia̍p.
<sup>25</sup> Iâ-hô-hoa hoan-hù Mô͘-se kóng,
<sup>26</sup> Lí tio̍h hoan-hù Lī-bī lâng kā in kóng, Lín tùi Í-sek-lia̍t lâng ê tiong-kan thiu cha̍p-hūn-chi̍t, chiū-sī Góa hō͘ lín chòe gia̍p ê; hit-sî lín tio̍h tùi hit ê cha̍p-hūn-chi̍t ê tiong-kan koh thiu cha̍p-hūn-chi̍t, chòe kú-chè, hiàn hō͘ Iâ-hô-hoa.
<sup>27</sup> Lí ê kú-chè beh kā lín sǹg chòe gō͘-kak-tiûⁿ ê be̍h, kap móa tī phû-tô-khut ê chiú.
<sup>28</sup> Án-ni, lín tùi Í-sek-lia̍t tiong só͘ tit-tio̍h ê cha̍p-hūn-chi̍t, tio̍h tùi hit-ê hiàn kú-chè hō͘ Iâ-hô-hoa;  lín tio̍h tùi hit-ê, ēng Iâ-hô-hoa ê kú-chè hō͘ chè-si A-lûn.
<sup>29</sup> Lín só͘ tit-tio̍h it-chhè ê lé-mi̍h, tio̍h tùi hit tiong-kan, chiong tē-it hó-ê, chiū-sī hun-piat chòe-sèng ê hūn-gia̍h, hiàn hiah ê kú-chè hō͘ Iâ-hô-hoa.
<sup>30</sup> Só͘-í lí tio̍h tùi in kóng, Lín í-keng tùi hit tiong-kan kú-khí hit ê chì-hó-ê, che chiū-sī kā Lī-bī lâng sǹg chòe gō͘-kak-tiûⁿ ê ngó͘-kok, iā chhin-chhiūⁿ chiú-khut ê chiú.
<sup>31</sup> Lín kap lín ê ke-koàn, ta̍k só͘-chāi thang chia̍h i;  che sī lín ê kang-chîⁿ, sī pò-tap lín tī hōe-bō͘-lāi só͘ chòe ê kang.
<sup>32</sup> Lín í-keng tùi hit tiong-kan kú-khí hit ê chì-hó-ê, chiū bô in-ūi án-ni lâi hoān-chōe;  lín m̄-thang phah lah-sap Í-sek-lia̍t lâng ê sèng-mi̍h, bián-tit lín sí-bô.

</p></div></div><div class="p_outer"><div class="p_left"> <div class="chap">=== 民數記 · 第 19 章 ===</div><p>
<sup>1</sup> 耶和華吩咐摩西、亞倫講：
<sup>2</sup> 耶和華所命令律法ê條例是án-ni講：你tio̍h吩咐以色列人用一隻純全無瑕疵，bē-bat掛擔，赤色ê牛母，牽到你chia。
<sup>3</sup> 你tio̍h將伊交hō͘祭司Í-lī-a-sat，thang 帶出營外；人就thâi牛tī伊ê面前。
<sup>4</sup> 祭司Í-lī-a-sat tio̍h用指頭á the̍h伊ê血淡薄，ǹg會幕前hiù血七pái。
<sup>5</sup> Tio̍h有一人tī祭司ê目睭前，燒母ê牛á，就是燒伊ê皮，伊ê肉，伊ê血，伊ê糞。
<sup>6</sup> 祭司tio̍h將柏香柴、牛膝草、朱紅色綿，lóng hiat tī燒牛ê火中。
<sup>7</sup> 祭司tio̍h洗伊ê衫，用水洗身軀，然後入營；祭司beh無清氣到ê-hng。
<sup>8</sup> 燒牛á ê人tio̍h用水洗伊ê衫，用水洗身軀，beh無清氣到ê-hng。
<sup>9</sup> Tio̍h有一個清氣ê人收拾牛母ê灰，hē tī營外清氣ê所在，留teh做以色列會眾除去lâ-sâm ê水；這也是除去罪。
<sup>10</sup> 收拾牛母ê灰ê人tio̍h洗伊ê衫，beh無清氣到ê-hng；這beh hō͘以色列人kap寄腳tī in中間ê外人做永遠ê例。
<sup>11</sup> 摸tio̍h人ê身屍ê，就beh七日久無清氣。
<sup>12</sup> hit人到第三日，tio̍h用hit-ê水清氣本身；到第七日chiah清氣；伊若tī 第三日無清氣本身，到第七日就無清氣。
<sup>13</sup> 見若摸tio̍h人ê身屍，無清氣家己ê，就phah lâ-sâm耶和華ê會幕，chit-ê人tio̍h tùi以色列中剪除；因為除去lâ-sâm ê水無hiù tī伊ê身軀，伊就無清氣，伊ê無清氣iáu-kú tī伊。
<sup>14</sup> 人死tī布棚內，hit-ê條例是án-ni：見若入hit-ê布棚，kap一切tī布棚內ê，lóng tio̍h無清氣七日久。
<sup>15</sup> 見若掀開ê器具，就是蓋無蓋密ê，也是無清氣。
<sup>16</sup> 無論甚麼人tī田野摸tio̍h hō͘刀thâi死ê，á是身屍，á是人ê骨頭，á是墳墓，就七日久無清氣。
<sup>17</sup> Tio̍h為tio̍h chit-ê無清氣ê人the̍h淡薄所燒除去罪ê火灰，hē tī器具內，tò活水tī hit頂面。
<sup>18</sup> Tio̍h有一個清氣ê人the̍h牛膝草ùn tī chit-ê水，將水hiù tī布棚，kap lóng總ê器具，以及hit內面ê人；koh hiù摸tio̍h骨頭ê，á是摸tio̍h受thâi-ê，á是摸tio̍h死屍 ê，á是摸tio̍h墳墓ê。
<sup>19</sup> 第三日kap 第七日，清氣ê tio̍h kā hit-ê無清氣ê hiù水，到第七日thang hō͘伊清氣；hit人tio̍h洗衫，用水洗身軀；到ê-hng chiah清氣。
<sup>20</sup> 總是hit-ê無清氣ê人也無清氣家己ê，tio̍h tùi會中剪除伊；因為伊phah lâ-sâm耶和華ê聖所；除去lâ-sâm ê水無hiù tī伊ê身軀，伊是無清氣ê人。
<sup>21</sup> 這beh kā in做永遠ê例；koh hit-ê kā人hiù除去lâ-sâm ê水，hit人tio̍h洗伊ê衫；見若摸 hit-ê除去lâ-sâm ê水ê，的確無清氣到ê-hng。
<sup>22</sup> 見若無清氣ê人所摸tio̍h-ê，就無清氣；摸tio̍h伊ê，的確無清氣到ê-hng。

</p></div><div class="p_right"><div class="chap">=== 民數記 · 第 19 章 ===</div><p>
<sup>1</sup> Iâ-hô-hoa hoan-hù Mô͘-se A-lûn kóng,
<sup>2</sup> Iâ-hô-hoa só͘ bēng-lēng lu̍t-hoat ê tiâu-lē sī án-ni kóng, Lí tio̍h hoan-hù Í-sek-lia̍t lâng ēng chi̍t-chiah sûn-choân bô hâ-chhû, bē-bat kòa-taⁿ, chhiah-sek ê gû-bú, khan kàu lí chia.
<sup>3</sup> Lí tio̍h chiong i kau hō͘ chè-si Í-lī-a-sat, thang tòa chhut iâⁿ-gōa;  lâng chiū thâi gû tī i ê bīn-chêng.
<sup>4</sup> Chè-si Í-lī-a-sat tio̍h ēng chńg-thâu-á the̍h i ê huih tām-po̍h, ǹg hōe-bō͘-chêng hiù huih chhit-pái.
<sup>5</sup> Tio̍h ū chi̍t-lâng tī chè-si ê ba̍k-chiu-chêng, sio bú ê gû-á, chiū-sī sio i ê phê, i ê bah, i ê huih, i ê pùn.
<sup>6</sup> Chè-si tio̍h chiong pek-hiuⁿ-chhâ, giû-chhek-chháu, chu-âng-sek mî, lóng hiat tī sio gû ê hé-tiong.
<sup>7</sup> Chè-si tio̍h sóe i ê saⁿ, ēng chúi sóe seng-khu, jiân-āu ji̍p iâⁿ;  chè-si beh bô chheng-khì kàu ê-hng.
<sup>8</sup> Sio gû-á ê lâng tio̍h ēng chúi sóe i ê saⁿ, ēng chúi sóe seng-khu, beh bô chheng-khì kàu ê-hng.
<sup>9</sup> Tio̍h ū chi̍t ê chheng-khì ê lâng siu-si̍p gû-bú ê hu, hē tī iâⁿ-gōa chheng-khì ê só͘-chāi, lâu-teh chòe Í-sek-lia̍t hōe-chiòng tû khì lah-sap ê chúi;  che iā-sī tû-khì chōe.
<sup>10</sup> Siu-si̍p gû-bú ê hu ê lâng tio̍h sóe i ê saⁿ, beh bô chheng-khì kàu ê-hng;  che beh hō͘ Í-sek-lia̍t lâng kap kià-kha tī in tiong-kan ê gōa-lâng chòe éng-oán ê lē.
<sup>11</sup> Bong-tio̍h lâng ê sin-si ê, chiū beh chhit-ji̍t kú bô chheng-khì.
<sup>12</sup> Hit-lâng kàu tē-saⁿ ji̍t, tio̍h ēng hit ê chúi chheng-khì pún-sin; kàu tē-chhit ji̍t chiah chheng-khì;  i nā tī tē-saⁿ ji̍t bô chheng-khì pún-sin, kàu tē-chhit ji̍t chiū bô chheng-khì.
<sup>13</sup> Kìⁿ-nā bong-tio̍h lâng ê sin-si, bô chheng-khì ka-kī ê, chiū phah lah-sap Iâ-hô-hoa ê hōe-bō͘, chit ê lâng tio̍h tùi Í-sek-lia̍t tiong chián-tû;  in-ūi tû-khì lah-sap ê chúi bô hiù tī i ê seng-khu, i chiū bô chheng-khì, i ê bô chheng-khì iáu-kú tī i.
<sup>14</sup> Lâng sí tī pò͘-pîⁿ-lāi, hit ê tiâu-lē sī án-ni:  kìⁿ-nā ji̍p hit ê pò͘-pîⁿ, kap it-chhè tī pò͘-pîⁿ-lāi ê, lóng tio̍h bô chheng-khì chhit-ji̍t kú.
<sup>15</sup> Kìⁿ-nā hian-khui ê khì-kū, chiū-sī kòa bô khàm-ba̍t ê, iā sī bô chheng-khì.
<sup>16</sup> Bô-lūn sím-mi̍h lâng tī chhân-iá bong-tio̍h hō͘ to thâi-sí-ê, á-sī sin-si, á-sī lâng ê kut-thâu, á-sī hûn-bōng, chiū chhit-ji̍t kú bô chheng-khì.
<sup>17</sup> Tio̍h ūi-tio̍h chit-ê bô chheng-khì ê lâng the̍h tām-po̍h só͘ sio tû-khì chōe ê hé-hu, hē tī khì-kū-lāi, tò oa̍h-chúi tī hí téng-bīn.
<sup>18</sup> Tio̍h ū chi̍t ê chheng-khì ê lâng the̍h giû-chhek-chháu ùn tī chit ê chúi, chiong chúi hiù tī pò͘-pîⁿ, kap lóng-chóng ê khì-kū, í-ki̍p hit lāi-bīn ê lâng;  koh hiù bong-tio̍h kut-thâu ê, á-sī bong-tio̍h siū thâi-ê, á-sī bong-tio̍h sí-si ê, á-sī bong-tio̍h hûn-bōng ê.
<sup>19</sup> Tē-saⁿ ji̍t kap tē-chhit ji̍t, chheng-khì-ê tio̍h kā hit ê bô chheng-khì-ê hiù chúi, kàu tē-chhit ji̍t thang hō͘ i chheng-khì;  hit-lâng tio̍h sóe-saⁿ, ēng chúi sóe seng-khu; kàu ê-hng chiah chheng-khì.
<sup>20</sup> Chóng-sī hit ê bô chheng-khì ê lâng iā bô chheng-khì ka-kī ê, tio̍h tùi hōe-tiong chián-tû i;  in-ūi i phah lah-sap Iâ-hô-hoa ê sèng-só͘;  tû-khì lah-sap ê chúi bô hiù tī i ê seng-khu, i sī bô chheng-khì ê lâng.
<sup>21</sup> Che beh kā in chòe éng-oán ê lē;  koh hit-ê kā lâng hiù tû-khì lah-sap ê chúi, hit-lâng tio̍h sóe i ê saⁿ;  kìⁿ-nā bong hit ê tû-khì lah-sap ê chúi-ê, tek-khak bô chheng-khì kàu ê-hng.
<sup>22</sup> Kìⁿ-nā bô chheng-khì ê lâng só͘ bong-tio̍h-ê, chiū bô chheng-khì;  bong-tio̍h i ê, tek-khak bô chheng-khì kàu ê-hng.

</p></div></div><div class="p_outer"><div class="p_left"> <div class="chap">=== 民數記 · 第 20 章 ===</div><p>
<sup>1</sup> 正月間，以色列人全會來到Sîm ê曠野，百姓就tiàm tī Ka-te-su。Bí-lī-àm死tī-hia，就埋葬tī-hia。
<sup>2</sup> 會眾無水thang lim；in就聚集攻擊摩西、亞倫。
<sup>3</sup> 百姓就kap摩西計較講：前阮ê兄弟死tī耶和華ê面前，阮m̄值tio̍h hit時續死。
<sup>4</sup> Lín啥事chhōa耶和華ê會眾到chit-ê曠野，hō͘阮kap阮ê cheng-siⁿ死tī-chia ah？
<sup>5</sup> Lín啥事hō͘阮出埃及，chhōa阮到chit-ê pháiⁿ所在ah？無所在thang掖種，也無無花果，無葡萄，無石榴，koh無水thang lim。
<sup>6</sup> 摩西、亞倫離開會眾到會幕門口，仆tī地裡；耶和華ê榮光對in顯現。
<sup>7</sup> 耶和華吩咐摩西講：
<sup>8</sup> 你tio̍h kia̍h柺á，你kap你ê兄亞倫招集會眾；tī in ê目睭前lín命令石磐出水，你為tio̍h百姓hō͘水tùi石磐出，hō͘會眾kap in ê cheng-siⁿ lim。
<sup>9</sup> 摩西thàn命令，tī耶和華ê面前kia̍h柺á。
<sup>10</sup> 摩西、亞倫招集會眾到石磐前，摩西對in講，Lín chiah-ê悖逆ê人tio̍h聽ah，阮tio̍h hō͘水tùi chit-ê石磐流出來hō͘ lín mah？
<sup>11</sup> 摩西kia̍h起手，用柺á phah石磐兩下，就有chōe-chōe水流出，會眾kap in ê cheng-siⁿ lóng lim。
<sup>12</sup> 耶和華就對摩西、亞倫講：因為lín m̄信我，無tī以色列人ê目睭前尊敬我做聖，所以lín bōe得thang chhōa chiah-ê會眾入我所賜hō͘ in ê地。
<sup>13</sup> Chiah-ê水名叫Bí-lī-pa ê水；是因為以色列人kap耶和華計較；耶和華就對in顯明家己做聖。
<sup>14</sup> 摩西對Ka-te-su差使者去見Í-tong王，講：你ê兄弟以色列án-ni講：你知阮所tú-tio̍h一切ê艱苦。
<sup>15</sup> 阮ê列祖落去埃及，阮tòa tī埃及久久；埃及人pháiⁿ款待阮kap阮ê列祖。
<sup>16</sup> 阮哀求耶和華ê時，伊聽阮ê聲，差遣使者chhōa阮出埃及；taⁿ阮tī你極邊頭ê城Ka-te-su。
<sup>17</sup> 求你容允阮經過你ê地，阮無beh tùi田園kap葡萄園經過，也無lim chiah-ê井ê水；獨獨行大路，無偏左偏右，直直經過你ê地界。
<sup>18</sup> Í-tong王講：你m̄-thang tùi我chia經過，免得我kia̍h刀出來抵敵你。
<sup>19</sup> 以色列人kā伊講，阮beh tùi大路行去；設使阮kap cheng-siⁿ lim你ê水，阮beh還你價錢；准我步行過去，無chhap別項。
<sup>20</sup> 伊講：你m̄-thang經過。Í-tong王就chhōa chōe-chōe人出來，用剛硬ê手抵敵伊。
<sup>21</sup> Án-ni Í-tong m̄准以色列人tùi伊ê地界經過；以色列就oa̍t-tńg離開伊。
<sup>22</sup> In tùi Ka-te-su起身，以色列ê全會到Hô-jíⁿ山。
<sup>23</sup> 耶和華tī óa近Í-tong邊界ê Hô-jíⁿ山，吩咐摩西、亞倫講：
<sup>24</sup> 亞倫beh tò祖，因為伊bōe得thang入我賞賜以色列人ê地，因為tī Bí-lī-pa ê水lín違逆我ê命令。
<sup>25</sup> 你帶亞倫kap伊ê kiáⁿ Í-lī-a-sat chiūⁿ Hô-jíⁿ山，
<sup>26</sup> thǹg亞倫ê衫，kā伊ê kiáⁿ Í-lī-a-sat穿；亞倫beh死tī-hia，tò去。
<sup>27</sup> 摩西照耶和華所命令ê行；in三人當會眾ê目睭前chiūⁿ Hô-jíⁿ山。
<sup>28</sup> 摩西thǹg亞倫ê衫，kā伊ê kiáⁿ Í-lī-a-sat穿；亞倫tī-hia死tī山頂；摩西kap Í-lī-a-sat落山。
<sup>29</sup> 會眾看見亞倫已經死，就為亞倫啼哭三十日；以色列全家也lóng án-ni。

</p></div><div class="p_right"><div class="chap">=== 民數記 · 第 20 章 ===</div><p>
<sup>1</sup> Chiaⁿ-ge̍h-kan, Í-sek-lia̍t lâng choân-hōe lâi kàu Sîm ê khòng-iá, peh-sìⁿ chiū tiàm tī Ka-te-su.  Bí-lī-àm sí tī-hia, chiū bâi-chòng tī-hia.
<sup>2</sup> Hōe-chiòng bô chúi thang lim; in chiū chū-chi̍p kong-kek Mô͘-se A-lûn.
<sup>3</sup> Peh-sìⁿ chiū kap Mô͘-se kè-kàu kóng, Chêng goán ê hiaⁿ-tī sí tī Iâ-hô-hoa ê bīn-chêng, goán m̄-ta̍t-tio̍h hit-sî sòa sí.
<sup>4</sup> Lín siáⁿ-sū chhōa Iâ-hô-hoa ê hōe-chiòng kàu chit ê khòng-iá, hō͘ goán kap goán ê cheng-siⁿ sí tī-chia ah?
<sup>5</sup> Lín siáⁿ-sū hō͘ goán chhut Ai-ki̍p, chhōa goán kàu chit ê pháiⁿ só͘-chāi ah?  Bô só͘-chāi thang iā-chéng, iā bô bû-hoa-kó, bô phû-tô, bô sia̍h-liû, koh bô chúi thang lim.
<sup>6</sup> Mô͘-se A-lûn lī-khui hōe-chiòng kàu hōe-bō͘ mn̂g-kháu, phak tī tōe-ni̍h;  Iâ-hô-hoa ê êng-kng tùi in hián-hiān.
<sup>7</sup> Iâ-hô-hoa hoan-hù Mô͘-se kóng,
<sup>8</sup> Lí tio̍h kia̍h koáiⁿ-á, lí kap lí ê hiaⁿ A-lûn chio-chi̍p hōe-chiòng;  tī in ê ba̍k-chiu-chêng lín bēng-lēng chio̍h-pôaⁿ chhut-chúi, lí ūi-tio̍h peh-sìⁿ hō͘ chúi tùi chio̍h-pôaⁿ chhut, hō͘ hōe-chiòng kap in ê cheng-siⁿ lim.
<sup>9</sup> Mô͘-se thàn bēng-lēng, tī Iâ-hô-hoa ê bīn-chêng kia̍h koáiⁿ-á.
<sup>10</sup> Mô͘-se A-lûn chio-chi̍p hōe-chiòng kàu chio̍h-pôaⁿ-chêng,  Mô͘-se tùi in kóng, Lín chiah ê pōe-ge̍k ê lâng tio̍h thiaⁿ ah, goán tio̍h hō͘ chúi tùi chit ê chio̍h-pôaⁿ lâu-chhut-lâi hō͘ lín mah?
<sup>11</sup> Mô͘-se kia̍h-khí chhiú, ēng koáiⁿ-á phah chio̍h-pôaⁿ nn̄g-ē, chiū ū chōe-chōe chúi lâu-chhut, hōe-chiòng kap in ê cheng-siⁿ lóng lim.
<sup>12</sup> Iâ-hô-hoa chiū tùi Mô͘-se A-lûn kóng, In-ūi lín m̄ sìn Góa, bô tī Í-sek-lia̍t lâng ê ba̍k-chiu-chêng chun-kèng Góa chòe-sèng, só͘-í lín bōe-tit-thang chhōa chiah ê hōe-chiòng ji̍p Góa só͘ sù-hō͘ in ê tōe.
<sup>13</sup> Chiah ê chúi miâ kiò Bí-lī-pa ê chúi;  sī in-ūi Í-sek-lia̍t lâng kap Iâ-hô-hoa kè-kàu;  Iâ-hô-hoa chiū tùi in hián-bêng ka-kī chòe-sèng.
<sup>14</sup> Mô͘-se tùi Ka-te-su chhe sù-chiá khì kìⁿ Í-tong ông, kóng, Lí ê hiaⁿ-tī Í-sek-lia̍t án-ni kóng, Lí chai goán só͘ tú-tio̍h it-chhè ê kan-khó͘.
<sup>15</sup> Goán ê lia̍t-chó͘ lo̍h-khì Ai-ki̍p, goán tòa tī Ai-ki̍p kú-kú;  Ai-ki̍p lâng pháiⁿ khoán-thāi goán kap goán ê lia̍t-chó͘.
<sup>16</sup> Goán ai-kiû Iâ-hô-hoa ê sî, I thiaⁿ goán ê siaⁿ, chhe-khián sù-chiá chhōa goán chhut Ai-ki̍p;  taⁿ goán tī lí ke̍k piⁿ-thâu ê siâⁿ Ka-te-su.
<sup>17</sup> Kiû lí iông-ún goán keng-kè lí ê tōe, goán bô beh tùi chhân-hn̂g kap phû-tô-hn̂g keng-kè, iā bô lim chiah ê chíⁿ ê chúi;  to̍k-to̍k kiâⁿ tōa-lō͘, bô phian-chó phian-iū, ti̍t-ti̍t keng-kè lí ê tōe-kài.
<sup>18</sup> Í-tong ông kóng, Lí m̄-thang tùi góa chia keng-kè, bián-tit góa kia̍h to chhut-lâi tí-te̍k lí.
<sup>19</sup> Í-sek-lia̍t lâng kā i kóng, Goán beh tùi tōa-lō͘ kiâⁿ-khì;  siat-sú goán kap cheng-siⁿ lim lí ê chúi, goán beh hêng lí kè-chîⁿ; chún góa pō͘-kiâⁿ kè-khì, bô chhap pa̍t-hāng.
<sup>20</sup> I kóng, Lí m̄-thang keng-kè.  Í-tong ông chiū chhōa chōe-chōe lâng chhut-lâi, ēng kong-ngī ê chhiú tí-te̍k i.
<sup>21</sup> Án-ni Í-tong m̄ chún Í-sek-lia̍t lâng tùi i ê tōe-kài keng-kè;  Í-sek-lia̍t chiū oa̍t-tńg lī-khui i.
<sup>22</sup> In tùi Ka-te-su khí-sin, Í-sek-lia̍t ê choân-hōe kàu Hô-jíⁿ soaⁿ.
<sup>23</sup> Iâ-hô-hoa tī óa-kūn Í-tong piⁿ-kài ê Hô-jíⁿ soaⁿ, hoan-hù Mô͘-se A-lûn kóng,
<sup>24</sup> A-lûn beh tò-chó͘, in-ūi i bōe-tit-thang ji̍p Góa siúⁿ-sù Í-sek-lia̍t lâng ê tōe, in-ūi tī Bí-lī-pa ê chúi lín ûi-ke̍h Góa ê bēng-lēng.
<sup>25</sup> Lí tòa A-lûn kap i ê kiáⁿ Í-lī-a-sat chiūⁿ Hô-jíⁿ soaⁿ,
<sup>26</sup> thǹg A-lûn ê saⁿ, kā i ê kiáⁿ Í-lī-a-sat chhēng;  A-lûn beh sí tī-hia, tò-khì.
<sup>27</sup> Mô͘-se chiàu Iâ-hô-hoa só͘ bēng-lēng-ê kiâⁿ;  in saⁿ-lâng tng hōe-chiòng ê ba̍k-chiu-chêng chiūⁿ Hô-jíⁿ soaⁿ.
<sup>28</sup> Mô͘-se thǹg A-lûn ê saⁿ, kā i ê kiáⁿ Í-lī-a-sat chhēng;  A-lûn tī-hia sí tī soaⁿ-téng;  Mô͘-se kap Í-lī-a-sat lo̍h-soaⁿ.
<sup>29</sup> Hōe-chiòng khòaⁿ-kìⁿ A-lûn í-keng sí, chiū ūi A-lûn thî-khàu saⁿ-cha̍p ji̍t;  Í-sek-lia̍t choân-ke iā lóng án-ni.

</p></div></div><div class="p_outer"><div class="p_left"> <div class="chap">=== 民數記 · 第 21 章 ===</div><p>
<sup>1</sup> Khiā起tī南方ê迦南人，A-la̍h-tek王，聽見以色列人tùi A-tha-lîm lō͘來，就kap以色列人交戰，掠in kúi-nā人。
<sup>2</sup> 以色列人對耶和華發願講：你若真正將chit-ê百姓交我ê手，我就一盡剿滅in ê城。
<sup>3</sup> 耶和華聽以色列人ê聲，將迦南人交代in；in就一盡滅in，kap in ê城；hit所在ê名就叫Hô-jíⁿ-má。
<sup>4</sup> In tùi Hô-jíⁿ山起身，tùi紅海ê路去，beh se̍h Í-tong ê地；百姓為tio̍h所行ê路，心不止餒志。
<sup>5</sup> 就嫌上帝kap摩西講：Lín啥事chhōa阮出埃及，hō͘阮死tī chit-ê曠野ah？因為無餅，無水，阮ê心厭賤chit-ê清淡ê食物。
<sup>6</sup> 耶和華就差火蛇入百姓ê中間，咬百姓；以色列人死chōe-chōe。
<sup>7</sup> 百姓到摩西hia，講：阮有犯罪，因為阮有嫌耶和華kap你；請你求耶和華hō͘ chiah-ê蛇離開阮。摩西就替百姓求。
<sup>8</sup> 耶和華對摩西講：你做一尾火蛇，kùi tī旗杆頂；見若hō͘伊咬tio̍h ê，一下看，就會活。
<sup>9</sup> 摩西就做一尾銅蛇，kùi tī旗杆頂；見若hō͘蛇咬tio̍h-ê，一下看chit-ê銅蛇，就活。
<sup>10</sup> 以色列人起身，紮營tī O-po̍k。
<sup>11</sup> Koh tùi O-po̍k起身，紮營tī Í-iâ-a-pa-lîm，就是ǹg日出ê所在，kap Mô͘-ap相對ê曠野。
<sup>12</sup> Tùi hia起身，紮營tī Sat-lia̍t ê山谷。
<sup>13</sup> Tùi-hia起身，紮營tī A-lùn ê hit-pêng，就是tī曠野，tùi A-mô͘-lī ê地界出來；因為A-lùn是Mô͘-ap ê交界，tī Mô͘-ap kap A-mô͘-lī ê中間。
<sup>14</sup> 所以耶和華交戰ê冊有講：	So͘-hoat ê Oa-hap-pek，	Kap A-lùn hiah-ê山谷；
<sup>15</sup> 以及chiah-ê山谷ê水泉，	就是ǹg A-jíⁿ khiā起ê所在，	óa近Mô͘-ap ê境界。
<sup>16</sup> In tùi hia到Pí-jíⁿ；這就是耶和華bat tùi摩西所講起ê井，講：你聚集百姓，我beh用水hō͘ in。
<sup>17</sup> Hit時以色列人唱歌講：	井ah，chhèng出來；lín tio̍h 對伊唱歌；
<sup>18</sup> Chit-ê井是首領開伊，	百姓尊貴ê人，	用權柄，用in ê柺á掘ê。In tùi曠野去Má-tha-ná；
<sup>19</sup> Tùi Má-tha-ná到Ná-ha̍p-lia̍t，tùi Ná-hap-lia̍t到Pa-boa̍t。
<sup>20</sup> Tùi Pa-boa̍t到Mô͘-ap 地ê山谷，到hit-ê看落低，能看見曠野ê Pî-su-ka ê山尖。
<sup>21</sup> 以色列人差使者去見A-mô͘-lī人ê王Se-hông，講：
<sup>22</sup> 求你容允我對你ê地經過；阮無偏tī田園，kap葡萄園；阮也無beh lim井裡 ê水；獨獨行大路，直直經過你ê地界。
<sup>23</sup> Se-hông m̄准以色列人經過伊ê境界；Se-hông就聚集伊ê眾百姓，出來到曠野，beh抵敵以色列人，到Ngá-cha̍p；kap以色列人交戰。
<sup>24</sup> 以色列人用刀thâi伊，佔伊ê地，tùi A-lùn到Ngá-phok，直直到A-bûn人hia；因為A-bûn人ê地界真堅固。
<sup>25</sup> 以色列人取伊一切ê城，以色列人也khiā起A-mô͘-lī ê城，tī Hi-si̍t-pún，kap伊一切ê城。
<sup>26</sup> Chit-ê Hi-si̍t-pún是A-mô͘-lī王Se-hông ê城；伊bat kap Mô͘-ap前ê王交戰，tùi伊ê手搶全地，直到A-lùn。
<sup>27</sup> 所以做詩ê人念，講：	Lín tio̍h來Hi-si̍t-pún，	願Se-hông ê城得tio̍h起造，koh堅固；
<sup>28</sup> 因為有火tùi Hi-si̍t-pún出，	有火燄tùi Se-hông ê城發，	燒毀Mô͘-ap ê A-jíⁿ，	Kap A-lùn高ê所在ê主。
<sup>29</sup> Mô͘-ap ah，你有災禍！	Ki-boa̍t ê百姓ah，lín滅無lah！	Hō͘伊ê ta-po͘丁做逃走ê，	Cha-bó͘-kiáⁿ做受掠ê，	交hō͘ A-mô͘-lī王Se-hông。
<sup>30</sup> 阮射in；Hi-si̍t-pún到Tí-pún一盡毀滅，	阮hō͘ 地拋荒，直到Lô-hoat，	就是到Bí-tí-pa。
<sup>31</sup> Án-ni，以色列人就khiā起tī A-mô͘-lī人ê地。
<sup>32</sup> 摩西差人去偷看Ngá-siā，就取in hiah-ê鄉社，趕出khiā起hia ê A-mô͘-lī人。
<sup>33</sup> 以色列oat tùi Pa-san ê路去；Pa-san王Go̍k，kap伊ê眾百姓，lóng出來抵敵in，tī Í-tek來kap in交戰。
<sup>34</sup> 耶和華對摩西講：m̄免驚in，因為我已經將伊kap伊ê眾百姓，伊ê地，lóng交tī你ê手；你tio̍h款待伊，親像你bat款待tiàm tī Hi-si̍t-pún ê A-mô͘-lī王Se-hông一樣。
<sup>35</sup> In就phah伊，kap伊hiah-ê kiáⁿ，以及伊ê眾百姓，無kā伊留一個，就得tio̍h伊ê地。

</p></div><div class="p_right"><div class="chap">=== 民數記 · 第 21 章 ===</div><p>
<sup>1</sup> Khiā-khí tī lâm-hng ê Ka-lâm lâng, A-la̍h-tek ông, thiaⁿ-kìⁿ Í-sek-lia̍t lâng tùi A-tha-lîm lō͘ lâi, chiū kap Í-sek-lia̍t lâng kau-chiàn, lia̍h in kúi-nā lâng.
<sup>2</sup> Í-sek-lia̍t lâng tùi Iâ-hô-hoa hoat-goān kóng,  Lí nā chin-chiàⁿ chiong chit ê peh-sìⁿ kau góa ê chhiú, góa chiū it-chīn châu-bia̍t in ê siâⁿ.
<sup>3</sup> Iâ-hô-hoa thiaⁿ Í-sek-lia̍t lâng ê siaⁿ, chiong Ka-lâm lâng kau-tài in;  in chiū it-chīn bia̍t in, kap in ê siâⁿ;  hit só͘-chāi ê miâ chiū kiò Hô-jíⁿ-má.
<sup>4</sup> In tùi Hô-jíⁿ soaⁿ khí-sin, tùi Âng-hái ê lō͘ khì, beh se̍h Í-tong ê tōe;  peh-sìⁿ ūi-tio̍h só͘ kiâⁿ ê lō͘, sim put-chí lóe-chì.
<sup>5</sup> Chiū hiâm Siōng-tè kap Mô͘-se kóng, Lín siáⁿ-sū chhōa goán chhut Ai-ki̍p, hō͘ goán sí tī chit ê khòng-iá ah?  In-ūi bô piáⁿ, bô chúi, goán ê sim iàm-chiān chit ê chheng-tām ê chia̍h-mi̍h.
<sup>6</sup> Iâ-hô-hoa chiū chhe hé-chôa ji̍p peh-sìⁿ ê tiong-kan, kā peh-sìⁿ;  Í-sek-lia̍t lâng sí chōe-chōe.
<sup>7</sup> Peh-sìⁿ kàu Mô͘-se hia, kóng, Goán ū hoān-chōe, in-ūi goán ū hiâm Iâ-hô-hoa kap lí;  chhiáⁿ lí kiû Iâ-hô-hoa hō͘ chiah ê chôa lī-khui goán.  Mô͘-se chiū thòe peh-sìⁿ kiû.
<sup>8</sup> Iâ-hô-hoa tùi Mô͘-se kóng, Lí chòe chi̍t-bé hé-chôa, kùi tī kî-koaⁿ-téng;  kìⁿ-nā hō͘ i kā-tio̍h ê, chi̍t-ē khòaⁿ, chiū ōe oa̍h.
<sup>9</sup> Mô͘-se chiū chòe chi̍t-bé tâng-chôa, kùi tī kî-koaⁿ-téng;  kìⁿ-nā hō͘ chôa kā-tio̍h-ê, chi̍t-ē khòaⁿ chit ê tâng-chôa, chiū oa̍h.
<sup>10</sup> Í-sek-lia̍t lâng khí-sin, chat-iâⁿ tī O-po̍k.
<sup>11</sup> Koh tùi O-po̍k khí-sin, chat-iâⁿ tī Í-iâ-a-pa-lîm, chiū-sī ǹg ji̍t-chhut ê só͘-chāi, kap Mô͘-ap saⁿ-tùi ê khòng-iá.
<sup>12</sup> Tùi hia khí-sin, chat-iâⁿ tī Sat-lia̍t ê soaⁿ-kok.
<sup>13</sup> Tùi-hia khí-sin, chat-iâⁿ tī A-lùn ê hit-pêng, chiū-sī tī khòng-iá, tùi A-mô͘-lī ê tōe-kài chhut-lâi;  in-ūi A-lùn sī Mô͘-ap ê kau-kài,  tī Mô͘-ap kap A-mô͘-lī ê tiong-kan.
<sup>14</sup> Só͘-í Iâ-hô-hoa kau-chiàn ê chheh ū kóng:	So͘-hoat ê Oa-hap-pek,	Kap A-lùn hiah ê soaⁿ-kok;
<sup>15</sup> Í-ki̍p chiah ê soaⁿ-kok ê chúi-chôaⁿ,	Chiū-sī ǹg A-jíⁿ khiā-khí ê só͘-chāi,	Óa-kūn Mô͘-ap ê kéng-kài.
<sup>16</sup> In tùi hia kàu Pí-jíⁿ;  che chiū-sī Iâ-hô-hoa bat tùi Mô͘-se só͘ kóng-khí ê chíⁿ, kóng, Lí chū-chi̍p peh-sìⁿ, Góa beh ēng chúi hō͘ in.
<sup>17</sup> Hit-sî Í-sek-lia̍t lâng chhiùⁿ-koa kóng,	Chíⁿ ah, chhèng-chhut-lâi;  lín tio̍h tùi i chhiùⁿ-koa;
<sup>18</sup> Chit ê chíⁿ sī siú-léng khui i, 	Peh-sìⁿ chun-kùi ê lâng,	Ēng koân-pèng, ēng in ê koáiⁿ-á ku̍t ê.In tùi khòng-iá khì Má-tha-ná;
<sup>19</sup> Tùi Má-tha-ná kàu Ná-ha̍p-lia̍t, tùi Ná-hap-lia̍t kàu Pa-boa̍t.
<sup>20</sup> Tùi Pa-boa̍t kàu Mô͘-ap tōe ê soaⁿ-kok, kàu hit ê khòaⁿ lo̍h-kē, ōe khòaⁿ-kìⁿ khòng-iá ê Pî-su-ka ê soaⁿ-chiam.
<sup>21</sup> Í-sek-lia̍t lâng chhe sù-chiá khì kìⁿ A-mô͘-lī lâng ê ông Se-hông, kóng,
<sup>22</sup> Kiû lí iông-ún góa tùi lí ê tōe keng-kè;  goán bô phian tī chhân-hn̂g, kap phû-tô-hn̂g;  goán iā bô beh lim chíⁿ-ni̍h ê chúi;  to̍k-to̍k kiâⁿ tōa-lō͘, ti̍t-ti̍t keng-kè lí ê tōe-kài.
<sup>23</sup> Se-hông m̄-chún Í-sek-lia̍t lâng keng-kè i ê kéng-kài;  Se-hông chiū chū-chi̍p i ê chèng peh-sìⁿ, chhut-lâi kàu khòng-iá, beh tí-te̍k Í-sek-lia̍t lâng, kàu Ngá-cha̍p;  kap Í-sek-lia̍t lâng kau-chiàn.
<sup>24</sup> Í-sek-lia̍t lâng ēng to thâi i, chiàm i ê tōe, tùi A-lùn kàu Ngá-phok, ti̍t-ti̍t kàu A-bûn lâng hia;  in-ūi A-bûn lâng ê tōe-kài chin kian-kò͘.
<sup>25</sup> Í-sek-lia̍t lâng chhú i it-chhè ê siâⁿ, Í-sek-lia̍t lâng iā khiā-khí A-mô͘-lī ê siâⁿ, tī Hi-si̍t-pún, kap i it-chhè ê siâⁿ.
<sup>26</sup> Chit ê Hi-si̍t-pún sī A-mô͘-lī ông Se-hông ê siâⁿ;  i bat kap Mô͘-ap chêng ê ông kau-chiàn, tùi i ê chhiú chhiúⁿ choân-tōe, ti̍t-kàu A-lùn.
<sup>27</sup> Só͘-í chòe-si ê lâng liām, kóng:	Lín tio̍h lâi Hi-si̍t-pún,	Goān Se-hông ê siâⁿ tit-tio̍h khí-chō, koh kian-kò͘;
<sup>28</sup> In-ūi ū hé tùi Hi-si̍t-pún chhut,	Ū hé-iām tùi Se-hông ê siâⁿ hoat,	Sio-húi Mô͘-ap ê A-jíⁿ,	Kap A-lùn koâiⁿ ê só͘-chāi ê chú.
<sup>29</sup> Mô͘-ap ah, lí ū chai-ē!	Ki-boa̍t ê peh-sìⁿ ah, lín bia̍t-bô lah!	Hō͘ i ê ta-po͘-teng chòe tô-cháu-ê,	Cha-bó͘-kiáⁿ chòe siū-lia̍h-ê,	Kau hō͘ A-mô͘-lī ông Se-hông.
<sup>30</sup> Goán siā-in;  Hi-si̍t-pún kàu Tí-pún it-chīn húi bia̍t,	Goán hō͘ tōe pha-hng, ti̍t-kàu Lô-hoat,	Chiū-sī kàu Bí-tí-pa.
<sup>31</sup> Án-ni, Í-sek-lia̍t lâng chiū khiā-khí tī A-mô͘-lī lâng ê tōe.
<sup>32</sup> Mô͘-se chhe lâng khì thau-khòaⁿ Ngá-siā, chiū chhú in hiah ê hiuⁿ-siā,  kóaⁿ-chhut khiā-khí hia ê A-mô͘-lī lâng.
<sup>33</sup> Í-sek-lia̍t oat tùi Pa-san ê lō͘ khì;  Pa-san ông Go̍k, kap i ê chèng peh-sìⁿ, lóng chhut-lâi tí-te̍k in, tī Í-tek-lâi kap in kau-chiàn.
<sup>34</sup> Iâ-hô-hoa tùi Mô͘-se kóng, M̄-bián kiaⁿ in,  in-ūi Góa í-keng chiong i kap i ê chèng peh-sìⁿ, i ê tōe, lóng kau tī lí ê chhiú;  lí tio̍h khoán-thāi i, chhin-chhiūⁿ lí bat khoán-thāi tiàm tī Hi-si̍t-pún ê A-mô͘-lī ông Se-hông chi̍t-iūⁿ.
<sup>35</sup> In chiū phah i, kap i hiah ê kiáⁿ, í-ki̍p i ê chèng peh-sìⁿ, bô kā i lâu chi̍t-ê, chiū tit-tio̍h i ê tōe.

</p></div></div><div class="p_outer"><div class="p_left"> <div class="chap">=== 民數記 · 第 22 章 ===</div><p>
<sup>1</sup> 以色列人起身，紮營tī Mô͘-ap ê平洋，tī約旦河外，耶利哥ê對面。
<sup>2</sup> Se-phoat ê kiáⁿ Pa-le̍k看見以色列人tùi A-mô͘-lī人所行一切ê事。
<sup>3</sup> Mô͘-ap真驚hit-ê百姓，因為in真chōe；Mô͘-ap因為以色列百姓，心就著急。
<sup>4</sup> Mô͘-ap kā米甸ê長老講：Taⁿ chit群ê人beh一盡食咱四圍所有ê，親像牛食田裡ê草一般；hit時Se-phoat ê kiáⁿ Pa-le̍k做Mô͘-ap王。
<sup>5</sup> 伊差使者去大河邊ê Pî-toa̍t，到Pí-jíⁿ ê kiáⁿ Pa-lân ê本所在叫伊來，講：看ah，有一個百姓tùi埃及出來；看ah，in遮滿地面，也khiā起tī我ê對面。
<sup>6</sup> Taⁿ請你來，kā我咒詛chit-ê百姓，因為in比我khah強；kiám-chhái我會phah來khah贏in，趕in出chit-ê所在；因為我知你所祝福ê，就得tio̍h福氣，你所咒詛ê，就受咒詛。
<sup>7</sup> Mô͘-ap長老kap米甸ê長老，就起身，手帶卜卦ê禮，去到Pa-lân hia，將Pa-le̍k ê話kā伊講。
<sup>8</sup> 伊對in講，今暝lín歇chia；照耶和華所吩咐我ê，我beh回復lín。Mô͘-ap ê首領就歇tī Pa-lân hia。
<sup>9</sup> 上帝臨到Pa-lân，問伊講：kap你tòa hiah-ê人是chī-chūi？
<sup>10</sup> Pa-lân應上帝講：是Mô͘-ap王Se-phoat ê kiáⁿ差人到我chia，講：
<sup>11</sup> 看ah，有百姓tùi埃及來，遮滿地面；請你來kā我咒詛in，kiám-chhái我能thâi贏in，趕in出去。
<sup>12</sup> 上帝對Pa-lân講：你m̄-thang kap in去，也m̄-thang咒詛chit-ê百姓；因為in是得tio̍h福氣ê。
<sup>13</sup> Pa-lân清早起來，對Pa-le̍k ê首領講：Lín tò去lín ê所在，因為耶和華m̄准我kap lín去。
<sup>14</sup> Mô͘-ap ê首領就起來，tò去Pa-le̍k hia，講：Pa-lân m̄肯kap阮來。
<sup>15</sup> Pa-le̍k koh差首領，比前khah-chōe，khah尊貴ê。
<sup>16</sup> In到Pa-lân hia，對伊講，Se-phoat ê kiáⁿ Pa-le̍k án-ni講：求你m̄-thang hō͘甚麼tāi-chì阻擋你無來我chia。
<sup>17</sup> 因為我beh hō͘你得tio̍h極大ê尊貴；見若你對我講甚麼，我beh照án-ni行；所以請你來，kā我咒詛chit-ê百姓。
<sup>18</sup> Pa-lân對Pa-le̍k chiah-ê人臣講：Pa-le̍k就若用滿厝ê金銀hō͘我，我也m̄敢pôaⁿ過我ê上帝ê命令，來加減行。
<sup>19</sup> 請lín今暝koh歇chia，thèng候我知耶和華koh kā我講甚麼。
<sup>20</sup> Hit暝上帝臨到Pa-lân hia講：chiah-ê人若來叫你，你就起來kap伊去；總是我所beh kā你講ê，你tio̍h遵thàn。
<sup>21</sup> Pa-lân早起起來，備辦驢；kap Mô͘-ap ê首領相kap去。
<sup>22</sup> 上帝，因為伊去，就受氣；耶和華ê使者khiā tī路裡來抵敵伊；伊騎驢，兩個奴僕跟tè伊。
<sup>23</sup> 驢看見耶和華ê使者khiā tī路裡，手裡拔刀；驢就tùi路裡閃入園；Pa-lân就phah驢beh hō͘伊歸原路。
<sup>24</sup> 耶和華ê使者就khiā tī葡萄園ê 狹路，chit-pêng有牆，hit-pêng也有牆。
<sup>25</sup> 驢看見耶和華ê使者，就閃óa hit-ê牆，khoeh Pa-lân ê腳tī牆裡；Pa-lân就koh phah伊。
<sup>26</sup> 耶和華ê使者koh進前去，khiā tī狹狹ê所在，雙pêng無路thang oat。
<sup>27</sup> 驢看見耶和華ê使者，就仆tī Pa-lân ê下底，Pa-lân發受氣，用柺á phah驢。
<sup>28</sup> 耶和華開驢ê嘴，驢對Pa-lân講：我對你做甚麼，你竟然phah我chit三pái ah？
<sup>29</sup> Pa-lân對驢講：因為你戲弄我；我恨手裡無刀；有，就kā你thâi死。
<sup>30</sup> 驢對Pa-lân講：我kiám m̄是你ê驢，你一生所騎ê mah？我平素bat對你án-ni行mah？Pa-lân講：無。
<sup>31</sup> Hit時耶和華開Pa-lân ê目睭，伊就看見耶和華ê使者khiā tī路裡，手拔刀；Pa-lân就àⁿ頭仆tī地裡。
<sup>32</sup> 耶和華ê使者對伊講，你啥事chit三pái phah你ê驢ah？看ah，我出來抵敵你，因為你tī我ê面前所行ê，是悖逆。
<sup>33</sup> 驢看見我，就閃避我chit三pái；設使驢無閃避我，我已經thâi死你，hō͘驢活teh。
<sup>34</sup> Pa-lân tùi耶和華ê使者講：我有犯罪lah，我m̄知你khiā tī路裡阻擋我；你若無歡喜我去，我就倒tńg去。
<sup>35</sup> 耶和華ê使者對Pa-lân講：你kap chiah-ê人去；總是你只有thang講我所beh對你講ê。Pa-lân就kap Pa-le̍k ê首領相kap去。
<sup>36</sup> Pa-le̍k聽見Pa-lân來，就去Mô͘-ap城迎接伊；chit-ê城是tī邊界ê極頭，tī A-lùn ê邊頭。
<sup>37</sup> Pa-le̍k對Pa-lân講：我kiám m̄是切切差人到你hia去叫你mah？你啥事無來我chia ah？我kiám無真正能hō͘你尊貴mah？
<sup>38</sup> Pa-lân應Pa-le̍k講：我taⁿ來到你chia，我kiám有權能講甚麼ah？上帝用甚麼話交代我，我就講。
<sup>39</sup> Pa-lân kap Pa-le̍k相kap行，來到Ki-lia̍t-ô͘-só。
<sup>40</sup> Pa-le̍k thâi牛羊獻祭，就送hō͘ Pa-lân以及kap伊tī-teh ê首領。
<sup>41</sup> 到隔早起，Pa-le̍k chhōa Pa-lân到Pa-le̍k ê高位；Pa-lân tùi hia看以色列百姓極頭ê所在。

</p></div><div class="p_right"><div class="chap">=== 民數記 · 第 22 章 ===</div><p>
<sup>1</sup> Í-sek-lia̍t lâng khí-sin, chat-iâⁿ tī Mô͘-ap ê pîⁿ-iûⁿ, tī Iok-tàn hô-gōa, Iâ-lī-ko ê tùi-bīn.
<sup>2</sup> Se-phoat ê kiáⁿ Pa-le̍k khòaⁿ-kìⁿ Í-sek-lia̍t lâng tùi A-mô͘-lī lâng só͘ kiâⁿ it-chhè ê sū.
<sup>3</sup> Mô͘-ap chin kiaⁿ hit ê peh-sìⁿ, in-ūi in chin-chōe;  Mô͘-ap in-ūi Í-sek-lia̍t peh-sìⁿ, sim chiū tio̍h-kip.
<sup>4</sup> Mô͘-ap kā Bí-tiân ê tiúⁿ-ló kóng, Taⁿ chit-kûn ê lâng beh it-chīn chia̍h lán sì-ûi só͘ ū ê, chhin-chhiūⁿ gû chia̍h chhân-ni̍h ê chháu chi̍t-poaⁿ;  hit-sî Se-phoat ê kiáⁿ Pa-le̍k chòe Mô͘-ap ông.
<sup>5</sup> I chhe sù-chiá khì Tōa-hô-piⁿ ê Pî-toa̍t, kàu Pí-jíⁿ ê kiáⁿ Pa-lân ê pún só͘-chāi kiò i lâi, kóng, Khòaⁿ ah, ū chi̍t ê peh-sìⁿ tùi Ai-ki̍p chhut-lâi;  khòaⁿ ah, in jia-móa tōe-bīn, iā khiā-khí tī góa ê tùi-bīn.
<sup>6</sup> Taⁿ chhiáⁿ lí lâi, kā góa chiù-chó͘ chit ê peh-sìⁿ, in-ūi in pí góa khah-kiông;  kiám-chhái góa ōe phah lâi khah-iâⁿ in, kóaⁿ in chhut chit ê só͘-chāi;  in-ūi góa chai lí só͘ chiok-hok ê , chiū tit-tio̍h hok-khì, lí só͘ chiù-chó͘ ê, chiū siū chiù-chó͘.
<sup>7</sup> Mô͘-ap tiúⁿ-ló kap Bí-tiân ê tiúⁿ-ló, chiū khí-sin, chhiú tòa pok-kòa ê lé, khì kàu Pa-lân hia, chiong Pa-le̍k ê ōe kā i kóng.
<sup>8</sup> I tùi in kóng, Kim-mî lín hioh chia;  chiàu Iâ-hô-hoa só͘ hoan-hù góa ê, góa beh hê-hok lín.  Mô͘-ap ê siú-léng chiū hioh tī Pa-lân hia.
<sup>9</sup> Siōng-tè lîm-kàu Pa-lân, mn̄g i kóng, Kap lí tòa hiah ê lâng sī chī-chūi?
<sup>10</sup> Pa-lân ìn Siōng-tè kóng, Sī Mô͘-ap ông Se-phoat ê kiáⁿ chhe lâng kàu góa chia, kóng,
<sup>11</sup> Khòaⁿ ah, ū peh-sìⁿ tùi Ai-ki̍p lâi, jia-móa tōe-bīn;  chhiáⁿ lí lâi kā góa chiù-chó͘ in, kiám-chhái góa ōe thâi-iâⁿ in, kóaⁿ in chhut-khì.
<sup>12</sup> Siōng-tè tùi Pa-lân kóng, Lí m̄-thang kap in khì, iā m̄-thang chiù-chó͘ chit ê peh-sìⁿ;  in-ūi in sī tit-tio̍h hok-khì-ê.
<sup>13</sup> Pa-lân chheng-chá khí-lâi, tùi Pa-le̍k ê siú-léng kóng, Lín tò-khì lín ê só͘-chāi, in-ūi Iâ-hô-hoa m̄-chún góa kap lín khì.
<sup>14</sup> Mô͘-ap ê siú-léng chiū khí-lâi, tò-khì Pa-le̍k hia, kóng, Pa-lân m̄-khéng kap goán lâi.
<sup>15</sup> Pa-le̍k koh chhe siú-léng, pí chêng khah-chōe, khah chun-kùi-ê.
<sup>16</sup> In kàu Pa-lân hia, tùi i kóng, Se-phoat ê kiáⁿ Pa-le̍k án-ni kóng,  Kiû lí m̄-thang hō͘ sím-mi̍h tāi-chì chó͘-tòng lí bô lâi góa chia.
<sup>17</sup> In-ūi góa beh hō͘ lí tit-tio̍h ke̍k-tōa ê chun-kùi;  kìⁿ-nā lí tùi góa kóng sím-mi̍h, góa beh chiàu án-ni kiâⁿ;  só͘-í chhiáⁿ lí lâi, kā góa chiù-chó͘ chit ê peh-sìⁿ.
<sup>18</sup> Pa-lân tùi Pa-le̍k chiah ê jîn-sîn kóng, Pa-le̍k chiū nā ēng móa-chhù ê kim-gûn hō͘ góa, góa iā m̄-káⁿ pôaⁿ-kè góa ê Siōng-tè ê bēng-lēng, lâi ke-kiám kiâⁿ.
<sup>19</sup> Chhiáⁿ lín kim-mî koh hioh chia, thèng-hāu góa chai Iâ-hô-hoa koh kā góa kóng sím-mi̍h.
<sup>20</sup> Hit-mî Siōng-tè lîm-kàu Pa-lân hia kóng, Chiah ê lâng nā lâi kiò lí, lí chiū khí-lâi kap i khì;  chóng-sī Góa só͘ beh kā lí kóng ê, lí tio̍h chun-thàn.
<sup>21</sup> Pa-lân chá-khí khí-lâi, pī-pān lû; kap Mô͘-ap ê siú-léng saⁿ-kap khì.
<sup>22</sup> Siōng-tè, in-ūi i khì, chiū siū-khì;  Iâ-hô-hoa ê sù-chiá khiā tī lō͘-ni̍h lâi tí-te̍k i;  i khiâ lû, nn̄g ê lô͘-po̍k kun-tè i.
<sup>23</sup> Lû khòaⁿ-kìⁿ Iâ-hô-hoa ê sù-chiá khiā tī lō͘-ni̍h, chhiú-ni̍h pu̍ih to;  lû chiū tùi lō͘-ni̍h siám ji̍p hn̂g;  Pa-lân chiū phah lû beh hō͘ i kui goân-lō͘.
<sup>24</sup> Iâ-hô-hoa ê sù-chiá chiū khiā tī phû-tô-hn̂g ê oe̍h-lō͘, chit-pêng ū chhiûⁿ, hit-pêng iā ū chhiûⁿ.
<sup>25</sup> Lû khòaⁿ-kìⁿ Iâ-hô-hoa ê sù-chiá, chiū siám-óa hit ê chhiûⁿ, khoeh Pa-lân ê kha tī chhiûⁿ-ni̍h;  Pa-lân chiū koh phah i.
<sup>26</sup> Iâ-hô-hoa ê sù-chiá koh chìn-chêng khì, khiā tī oe̍h-oe̍h ê só͘-chāi, siang-pêng bô lō͘ thang oat.
<sup>27</sup> Lû khòaⁿ-kìⁿ Iâ-hô-hoa ê sù-chiá, chiū phak tī Pa-lân ê ē-tóe,  Pa-lân hoat siū-khì, ēng koáiⁿ-á phah lû.
<sup>28</sup> Iâ-hô-hoa khui lû ê chhùi, lû tùi Pa-lân kóng, Góa tùi lí chòe sím-mi̍h, lí kéng-jiân phah góa chí saⁿ-pái ah?
<sup>29</sup> Pa-lân tùi lû kóng, In-ūi lí hì-lāng góa;  góa hūn chhiú-ni̍h bô to;  ū, chiū kā lí thâi-sí.
<sup>30</sup> Lû tùi Pa-lân kóng, Góa kiám m̄-sī lí ê lû, lí it-seng só͘ khiâ-ê mah?  góa pêng-sò͘ bat tùi lí án-ni kiâⁿ mah?  Pa-lân kóng, Bô.
<sup>31</sup> Hit-sî Iâ-hô-hoa khui Pa-lân ê ba̍k-chiu, i chiū khòaⁿ-kìⁿ Iâ-hô-hoa ê sù-chiá khiā tī lō͘-ni̍h, chhiú pu̍ih to;  Pa-lân chiū àⁿ-thâu phak tī tōe-ni̍h.
<sup>32</sup> Iâ-hô-hoa ê sù-chiá tùi i kóng, Lí siáⁿ-sū chí saⁿ-pái phah lí ê lû ah?  Khòaⁿ ah, góa chhut-lâi tí-te̍k lí, in-ūi lí tī góa ê bīn-chêng só͘ kiâⁿ ê, sī pōe-ge̍k.
<sup>33</sup> Lû khòaⁿ-kìⁿ góa, chiū siám-pī góa chí saⁿ-pái;  siat-sú lû bô siám-pī góa, góa í-keng thâi-sí lí, hō͘ lû oa̍h-teh.
<sup>34</sup> Pa-lân tùi Iâ-hô-hoa ê sù-chiá kóng, Góa ū hoān-chōe lah, góa m̄-chai lí khiā tī lō͘-ni̍h chó͘-tòng góa;  lí nā bô hoaⁿ-hí góa khì, góa chiū tò-tńg-khì.
<sup>35</sup> Iâ-hô-hoa ê sù-chiá tùi Pa-lân kóng, Lí kap chiah ê lâng khì;  chóng-sī lí chí-ū thang kóng góa só͘ beh tùi lí kóng-ê.  Pa-lân chiū kap Pa-le̍k ê siú-léng saⁿ-kap khì.
<sup>36</sup> Pa-le̍k thiaⁿ-kìⁿ Pa-lân lâi, chiū khì Mô͘-ap siâⁿ ngiâ-chih i;  chit ê siâⁿ sī tī piⁿ-kài ê ke̍k-thâu, tī A-lùn ê piⁿ-thâu.
<sup>37</sup> Pa-le̍k tùi Pa-lân kóng, Góa kiám m̄-sī chhiat-chhiat chhe lâng kàu lí hia khì kiò lí mah?  Lí siáⁿ-sū bô lâi góa chia ah?  góa kiám bô chin-chiàⁿ ōe hō͘ lí chun-kùi mah?
<sup>38</sup> Pa-lân ìn Pa-le̍k kóng, Góa taⁿ lâi kàu lí chia, góa kiám ū koân ōe kóng sím-mi̍h ah?  Siōng-tè ēng sím-mi̍h ōe kau-tài góa, góa chiū kóng i.
<sup>39</sup> Pa-lân kap Pa-le̍k saⁿ-kap kiâⁿ, lâi kàu Ki-lia̍t-ô͘-só.
<sup>40</sup> Pa-le̍k thâi gû-iûⁿ hiàn-chè, chiū sàng hō͘ Pa-lân í-ki̍p kap i tī-teh ê siú-léng.
<sup>41</sup> Kàu keh chá-khí, Pa-le̍k chhōa Pa-lân kàu Pa-le̍k ê koâiⁿ-ūi;  Pa-lân tùi hia khòaⁿ Í-sek-lia̍t peh-sìⁿ ke̍k-thâu ê só͘-chāi.

</p></div></div><div class="p_outer"><div class="p_left"> <div class="chap">=== 民數記 · 第 23 章 ===</div><p>
<sup>1</sup> Pa-lân對Pa-le̍k講：你tī-chia kā我起七座壇，kā我備辦七隻牛káng，七隻羊káng。
<sup>2</sup> Pa-le̍k照Pa-lân ê話來行；Pa-le̍k kap Pa-lân tī ta̍k座ê壇，獻一隻牛káng，一隻羊káng。
<sup>3</sup> Pa-lân對Pa-le̍k講：你khiā tī你燒祭ê邊頭，我請進前去，kiám-chhái耶和華來tú-tio̍h我；祂指示我甚麼，我beh kā你講。Pa-lân就上去無草木ê山。
<sup>4</sup> 上帝tú-tio̍h Pa-lân，Pa-lân對祂講，我已經備辦七座壇，tī ta̍k座壇獻一隻牛káng，一隻羊káng。
<sup>5</sup> 耶和華用話交代Pa-lân，koh kā伊講，你tò去Pa-le̍k hia，tio̍h án-ni kā伊講。
<sup>6</sup> 伊就tò去Pa-le̍k hia；看見伊kap Mô͘-ap ê首領，lóng khiā tī伊燒祭ê邊á。
<sup>7</sup> Pa-lân就提起伊ê 歌，講：	Pa-le̍k chhōa我tùi A-lân來，	Mô͘-ap王chhōa我出東pêng ê山，講：	來ah，kā我咒詛雅各，	來ah，咒罵以色列。
<sup>8</sup> 上帝無咒詛ê，我thái會咒詛？	耶和華無咒罵ê，我thái會咒罵？
<sup>9</sup> 因為我tùi chiah-ê山巖看伊，	Koh tùi山尾溜觀看，	看ah，chit-ê百姓beh家己khiā起。	無列tī chiah-ê國ê中間。
<sup>10</sup> Chī-chūi能數(siàu)雅各ê土沙？	Chī-chūi能算以色列ê四份一？	我願親像義人ê死來死，	也親像伊ê結局來結局。
<sup>11</sup> Pa-le̍k對Pa-lân講：你對我做ê是甚麼ah？我叫你來咒詛我ê對敵，看ah，你lóng是kā in祝福。
<sup>12</sup> 伊應講，耶和華所交代我ê話，我kiám m̄-tio̍h謹慎來講mah？
<sup>13</sup> Pa-le̍k對伊講，求你kap我去別位，tī-hia thang看見in，你只有能看見in ê一角頭，bōe能lóng總看見；tī-hia tio̍h kā我咒詛in。
<sup>14</sup> Tùi hit-tia̍p chhōa伊到Só-hui ê山野，上Pî-su-ka ê山頭，起七座壇，ta̍k座壇獻一隻牛káng，一隻羊káng。
<sup>15</sup> Pa-lân對Pa-le̍k講：你tòa chia，khiā tī你燒祭ê邊á，thèng候我去hia見耶和華。
<sup>16</sup> 耶和華tú-tio̍h Pa-lân，用話交代伊，koh講：你tò去Pa-le̍k hia，tio̍h án-ni講。
<sup>17</sup> 伊就tò去Pa-le̍k hia，看見伊khiā tī燒祭ê邊á，Mô͘-ap ê首領也kap伊tī-hia。Pa-le̍k問伊講：耶和華講甚麼話ah？
<sup>18</sup> Pa-lân就提起伊ê歌，講：	Pa-le̍k ah，起來聽；	Se-phoat ê kiáⁿ，你àⁿ耳孔來聽我；
<sup>19</sup> 上帝m̄是親像人，會講白賊，	也m̄是人ê kiáⁿ，會退悔；	伊已經講：kiám無行mah？	伊講出，kiám無應驗mah？
<sup>20</sup> 看ah，我奉命祝福，	祂所應允ê福氣，我bōe kā祂péng-倒tńg。
<sup>21</sup> 伊無看見雅各有過失，	Tī以色列無看見有奸惡，	耶和華伊ê上帝kap伊tī-teh；	Tī in中間有o-ló王ê聲。
<sup>22</sup> 上帝chhōa in出埃及；	In親像有野牛ê力。
<sup>23</sup> 雅各中決斷無法術，	以色列中也無占卜；	到時論起雅各kap以色列beh講：	上帝行hiah-ni̍h大ê事！
<sup>24</sup> 看ah，chit-ê百姓起來親像母ê獅，	挺身親像公ê獅；	iáu未食所la̍k-tio̍h ê物，	iáu未lim受咬死ê ê血，	決斷無倒teh。
<sup>25</sup> Pa-le̍k對Pa-lân講：你lóng m̄-thang咒詛in，也m̄-thang kā in祝福。
<sup>26</sup> Pa-lân 應Pa-le̍k講：我kiám無kā你講，見若耶和華所講ê，我beh遵thàn mah？
<sup>27</sup> Pa-le̍k對Pa-lân講：來ah，我chhōa你去別所在，kiám-chhái上帝歡喜你tī-hia kā我咒詛in。
<sup>28</sup> Pa-le̍k就chhōa Pa-lân到hit-ê看落低(kē)，能看見曠野ê Pî-jíⁿ ê山尖。
<sup>29</sup> Pa-lân對Pa-le̍k講：你tī-chia kā我起七座壇，koh tī-chia kā我備辦七隻牛káng，七隻羊káng。
<sup>30</sup> Pa-le̍k就照Pa-lân ê話行，tī ta̍k座壇獻一隻牛káng，一隻羊káng。

</p></div><div class="p_right"><div class="chap">=== 民數記 · 第 23 章 ===</div><p>
<sup>1</sup> Pa-lân tùi Pa-le̍k kóng, Lí tī-chia kā góa khí chhit chō tôaⁿ, kā góa pī-pān chhit chiah gû-káng, chhit chiah iûⁿ-káng.
<sup>2</sup> Pa-le̍k chiàu Pa-lân ê ōe lâi kiâⁿ;  Pa-le̍k kap Pa-lân tī ta̍k chō ê tôaⁿ, hiàn chi̍t chiah gû-káng, chi̍t chiah iûⁿ-káng.
<sup>3</sup> Pa-lân tùi Pa-le̍k kóng, Lí khiā tī lí sio-chè ê piⁿ-thâu, góa chhiáⁿ chìn-chêng khì, kiám-chhái Iâ-hô-hoa lâi tú-tio̍h góa;  I chí-sī góa sím-mi̍h, góa beh kā lí kóng.  Pa-lân chiū chiūⁿ-khì bô chháu-ba̍k ê soaⁿ.
<sup>4</sup> Siōng-tè tú-tio̍h Pa-lân, Pa-lân tùi I kóng, Góa í-keng pī-pān chhit chō tôaⁿ, tī ta̍k chō tôaⁿ hiàn chi̍t chiah gû-káng, chi̍t chiah iûⁿ-káng.
<sup>5</sup> Iâ-hô-hoa ēng ōe kau-tài Pa-lân, koh kā i kóng, Lí tò-khì Pa-le̍k hia, tio̍h án-ni kā i kóng.
<sup>6</sup> I chiū tò-khì Pa-le̍k hia;  khòaⁿ-kìⁿ i kap Mô͘-ap ê siú-léng, lóng khiā tī i sio-chè ê piⁿ-á.
<sup>7</sup> Pa-lân chiū thê-khí i ê koa, kóng,	Pa-le̍k chhōa góa tùi A-lân lâi,	Mô͘-ap ông chhōa góa chhut tang-pêng ê soaⁿ, kóng,	Lâi ah, kā góa chiù-chó͘ Ngá-kok,	Lâi ah, chiù-mē Í-sek-lia̍t.
<sup>8</sup> Siōng-tè bô chiù-chó͘ ê, góa thái ōe chiù-chó͘?	Iâ-hô-hoa bô chiù-mē ê, góa thái ōe chiù-mē?
<sup>9</sup> In-ūi góa tùi chiah ê soaⁿ-giâm khòaⁿ i,	Koh tùi soaⁿ-bé-liu koan-khòaⁿ,	Khòaⁿ ah, chit ê peh-sìⁿ beh ka-kī khiā-khí.	Bô lia̍t tī chiah ê kok ê tiong-kan.
<sup>10</sup> Chī-chūi ōe siàu Ngá-kok ê thô͘-soa?	Chī-chūi ōe sǹg Í-sek-lia̍t ê sì-hūn-chi̍t?	Góa goān chhin-chhiūⁿ gī-lâng ê sí lâi sí,	Iā chhin-chhiūⁿ i ê kiat-kio̍k lâi kiat-kio̍k.
<sup>11</sup> Pa-le̍k tùi Pa-lân kóng, Lí tùi góa chòe-ê sī sím-mi̍h ah?  Góa kiò lí lâi chiù-chó͘ góa ê tùi-te̍k, khòaⁿ ah, lí lóng sī kā in chiok-hok.
<sup>12</sup> I ìn kóng, Iâ-hô-hoa só͘ kau-tài góa ê ōe, góa kiám m̄-tio̍h kín-sīn lâi kóng mah?
<sup>13</sup> Pa-le̍k tùi i kóng, Kiû lí kap góa khì pa̍t-ūi, tī-hia thang khòaⁿ-kìⁿ in, lí chí-ū ōe khòaⁿ-kìⁿ in ê chi̍t kak-thâu, bōe-ōe lóng-chóng khòaⁿ-kìⁿ;  tī-hia tio̍h kā góa chiù-chó͘ in.
<sup>14</sup> Tùi hit-tia̍p chhōa i kàu Só-hui ê soaⁿ-iá, chiūⁿ Pî-su-ka ê soaⁿ-thâu, khí chhit chō tôaⁿ, ta̍k chō tôaⁿ hiàn chi̍t chiah gû-káng, chi̍t chiah iûⁿ-káng.
<sup>15</sup> Pa-lân tùi Pa-le̍k kóng, Lí tòa chia, khiā tī lí sio-chè ê piⁿ-á, thèng-hāu góa khì hia kìⁿ Iâ-hô-hoa.
<sup>16</sup> Iâ-hô-hoa tú-tio̍h Pa-lân, ēng ōe kau-tài i, koh kóng, Lí tò-khì Pa-le̍k hia, tio̍h án-ni kóng.
<sup>17</sup> I chiū tò-khì Pa-le̍k hia, khòaⁿ-kìⁿ i khiā tī sio-chè ê piⁿ-á, Mô͘-ap ê siú-léng iā kap i tī-hia.  Pa-le̍k mn̄g i kóng, Iâ-hô-hoa kóng sím-mi̍h ōe ah?
<sup>18</sup> Pa-lân chiū thê-khí i ê koa, kóng, 	Pa-le̍k ah, khí-lâi thiaⁿ;	Se-phoat ê kiáⁿ, lí àⁿ hī-khang lâi thiaⁿ góa;
<sup>19</sup> Siōng-tè m̄-sī chhin-chhiūⁿ lâng, ōe kóng pe̍h-chha̍t, 	Iā m̄-sī lâng ê kiáⁿ, ōe thè-hóe;	I í-keng kóng, kiám bô kiâⁿ mah?	I kóng-chhut, kiám bô èng-giām mah?
<sup>20</sup> Khòaⁿ ah, góa hōng-bēng chiok-hok,	I só͘ èng-ún ê hok-khì, góa bōe kā i péng-tò-tńg.
<sup>21</sup> I bô khòaⁿ-kìⁿ Ngá-kok ū kè-sit,	Tī Í-sek-lia̍t bô khòaⁿ-kìⁿ ū kan-ok,	Iâ-hô-hoa i ê Siōng-tè kap i tī-teh;	Tī in tiong-kan ū o-ló ông ê siaⁿ.
<sup>22</sup> Siōng-tè chhōa in chhut Ai-ki̍p;	In chhin-chhiūⁿ ū iá-gû ê la̍t.
<sup>23</sup> Ngá-kok tiong koat-toàn bô hoat-su̍t,	Í-sek-lia̍t tiong iā bô chiam-pok;	Kàu-sî lūn-khí Ngá-kok kap Í-sek-lia̍t beh kóng,	Siōng-tè kiâⁿ hiah-nih tōa ê sū!
<sup>24</sup> Khòaⁿ ah, chit ê peh-sìⁿ khí-lâi chhin-chhiūⁿ bú ê sai,	Théng-sin chhin-chhiūⁿ kang ê sai;	Iáu-bē chia̍h só͘ la̍k-tio̍h ê mi̍h,	Iáu-bē lim siū kā-sí-ê ê huih,	Koat-toàn bô tó-teh.
<sup>25</sup> Pa-le̍k tùi Pa-lân kóng, Lí lóng m̄-thang chiù-chó͘ in, iā m̄-thang kā in chiok-hok.
<sup>26</sup> Pa-lân ìn Pa-le̍k kóng, Góa kiám bô kā lí kóng, Kìⁿ-nā Iâ-hô-hoa só͘ kóng ê, góa beh chun-thàn mah?
<sup>27</sup> Pa-le̍k tùi Pa-lân kóng, Lâi ah, góa chhōa lí khì pa̍t só͘-chāi, kiám-chhái Siōng-tè hoaⁿ-hí lí tī-hia kā góa chiù-chó͘ in.
<sup>28</sup> Pa-le̍k chiū chhōa Pa-lân kàu hit ê khòaⁿ lo̍h-kē, ōe khòaⁿ-kìⁿ khòng-iá ê Pî-jíⁿ ê soaⁿ-chiam.
<sup>29</sup> Pa-lân tùi Pa-le̍k kóng, Lí tī-chia kā góa khí chhit chō tôaⁿ, koh tī-chia kā góa pī-pān chhit chiah gû-káng, chhit chiah iûⁿ-káng.
<sup>30</sup> Pa-le̍k chiū chiàu Pa-lân ê ōe kiâⁿ, tī ta̍k chō tôaⁿ hiàn chi̍t chiah gû-káng, chi̍t chiah iûⁿ-káng.

</p></div></div><div class="p_outer"><div class="p_left"> <div class="chap">=== 民數記 · 第 24 章 ===</div><p>
<sup>1</sup> Pa-lân看見耶和華歡喜賜福hō͘以色列，就無親像éng-pái去chhē法術，是面ǹg曠野。
<sup>2</sup> Pa-lân kia̍h目，看見以色列人照支派khiā起，上帝ê神就臨到伊。
<sup>3</sup> 伊就提起伊ê歌，講：	Pí-jíⁿ ê kiáⁿ Pa-lân講：	目睭合teh ê人講；
<sup>4</sup> 聽見上帝ê話，	看見全能ê ê異象，	目睭thí開倒teh ê人講；
<sup>5</sup> 雅各ah，你ê布棚怎樣hiah súi！	以色列ah，你ê帳房怎樣hiah好看！
<sup>6</sup> 親像相連續ê山谷，	親像河邊ê園，	親像耶和華所知ê沉香樹，	親像水邊ê柏香樹。
<sup>7</sup> 水beh tùi伊ê桶流出，	種子beh也tī chōe-chōe水ê所在，	伊ê王beh pôaⁿ過A-kah，	伊ê國beh興起。
<sup>8</sup> 上帝chhōa伊出埃及，	伊親像有野牛ê力；	伊beh吞食對敵ê國，	at折in ê骨頭；	用箭射in，到thàng過。
<sup>9</sup> 伊撐腳，koh倒teh親像公ê獅，	也親像母ê獅；	Chī-chūi敢惹tio̍h伊?	見若祝福你ê，願伊受祝福，	見若咒詛你ê，願伊受咒詛。
<sup>10</sup> Pa-le̍k大受氣Pa-lân，就搭手；Pa-le̍k koh kā Pa-lân講：我叫你來咒詛我ê對敵，你竟然專專祝福in，到chit三pái。
<sup>11</sup> Taⁿ你走去本所在，我本想beh hō͘你得tio̍h大尊貴，若是耶和華阻擋，hō͘你無得tio̍h尊貴。
<sup>12</sup> Pa-lân對Pa-le̍k講：我kiám無對你所差到我hia ê使者講：
<sup>13</sup> Pa-le̍k就若將伊滿厝ê金銀hō͘我，我也bōe得pôaⁿ過耶和華ê命令，pîn家己ê心來做好做pháiⁿ；耶和華所講ê，我就講伊。
<sup>14</sup> 看ah，taⁿ我beh tò去本族；你來，我kā你講，chiah-ê百姓日後beh怎樣款待你ê百姓。
<sup>15</sup> 伊就提起伊ê歌，講：	Pí-jíⁿ ê kiáⁿ Pa-lân講：	目睭合teh ê人講；
<sup>16</sup> 聽見上帝ê話，	得tio̍h知至高-ê ê知識，	看見全能ê ê異象，	目睭thí開，倒teh ê人講：
<sup>17</sup> 我看伊，總是無tī現時，	我觀看伊，總是m̄是近近；	有一粒星beh tùi雅各出，	有一個權柄，beh tùi以色列興起，	Beh phah破Mô͘-ap ê邊角，	毀壞擾亂ê人。
<sup>18</sup> Í-tong beh做業，	Se-jíⁿ也beh做業，hō͘伊ê對敵，	以色列beh行tāi-chì勇敢。
<sup>19</sup> 有一位掌權ê beh tùi雅各出，	伊beh剿滅城中所留ê。
<sup>20</sup> 伊koh看見A-má-le̍k，就提起伊ê歌，講：	A-má-le̍k本做chiah-ê國ê頭，	總是伊ê結局beh永永滅無。
<sup>21</sup> 伊koh看Ki-nî人，就提起伊ê歌，講：	你khiā起ê所在是堅固，	你作siū tī山巖；
<sup>22</sup> 總是Ki-nî beh致到衰微，	直到hō͘亞述掠你去。
<sup>23</sup> 伊koh提起歌，講：	Ai-ah，上帝行chit-ê事ê時，	Chī-chūi能得tio̍h活？
<sup>24</sup> Beh有船tùi Ki-thê hia來，	苦楚亞述，苦楚Hi-pek；	伊也beh永永滅無。
<sup>25</sup> Pa-lân就起來，tò去伊本所在；Pa-le̍k也行伊ê路。

</p></div><div class="p_right"><div class="chap">=== 民數記 · 第 24 章 ===</div><p>
<sup>1</sup> Pa-lân khòaⁿ-kìⁿ Iâ-hô-hoa hoaⁿ-hí sù-hok hō͘ Í-sek-lia̍t, chiū bô chhin-chhiūⁿ éng-pái khì chhē hoat-su̍t, sī bīn ǹg khòng-iá.
<sup>2</sup> Pa-lân kia̍h-ba̍k, khòaⁿ-kìⁿ Í-sek-lia̍t lâng chiàu chi-phài khiā-khí, Siōng-tè ê sîn chiū lîm-kàu i.
<sup>3</sup> I chiū thê-khí i ê koa, kóng,	Pí-jíⁿ ê kiáⁿ Pa-lân kóng,	Ba̍k-chiu ha̍p-teh ê lâng kóng;
<sup>4</sup> Thiaⁿ-kìⁿ Siōng-tè ê ōe,	Khòaⁿ-kìⁿ Choân-lêng-ê ê īⁿ-siōng,	Ba̍k-chiu thí-khui tó-teh ê lâng kóng;
<sup>5</sup> Ngá-kok ah, lí ê pò͘-pîⁿ cháiⁿ-iūⁿ hiah súi!	Í-sek-lia̍t ah, lí ê tiùⁿ-pâng cháiⁿ-iūⁿ hiah hó-khòaⁿ!
<sup>6</sup> Chhin-chhiūⁿ saⁿ-liân-sòa ê soaⁿ-kok,	Chhin-chhiūⁿ hô-piⁿ ê hn̂g,	Chhin-chhiūⁿ Iâ-hô-hoa só͘ chai ê tîm-hiuⁿ-chhiū,	Chhin-chhiūⁿ chúi-piⁿ ê pek-hiuⁿ-chhiū.
<sup>7</sup> Chúi beh tùi i ê tháng lâu-chhut,	Chéng-chí beh iā tī chōe-chōe chúi ê só͘-chāi,	I ê ông beh pôaⁿ-kè A-kah,	I ê kok beh heng-khí.
<sup>8</sup> Siōng-tè chhōa i chhut Ai-ki̍p,	I chhin-chhiūⁿ ū iá-gû ê la̍t;	I beh thun-chia̍h tùi-te̍k ê kok,	At-chi̍h in ê kut-thâu;	Ēng chìⁿ siā in, kàu thàng-kè.
<sup>9</sup> I thìⁿ-kha, koh tó-teh chhin-chhiūⁿ kang ê sai,	Iā chhin-chhiūⁿ bú ê sai;	Chī-chūi káⁿ jiá-tio̍h i?	Kìⁿ-nā chiok-hok lí ê, goān i siū chiok-hok,	Kìⁿ-nā chiù-chó͘ lí ê, goān i siū chiù-chó͘.
<sup>10</sup> Pa-le̍k tōa siū-khì Pa-lân, chiū tah-chhiú;  Pa-le̍k koh kā Pa-lân kóng, Góa kiò lí lâi chiù-chó͘ góa ê tùi-te̍k, lí kéng-jiân choan-choan chiok-hok in, kàu chí saⁿ-pái.
<sup>11</sup> Taⁿ lí cháu-khì pún só͘-chāi, góa pún siūⁿ beh hō͘ lí tit-tio̍h tōa chun-kùi, nā-sī Iâ-hô-hoa chó͘-tòng, hō͘ lí bô tit-tio̍h chun-kùi.
<sup>12</sup> Pa-lân tùi Pa-le̍k kóng, Góa kiám bô tùi lí só͘ chhe kàu góa hia ê sù-chiá kóng,
<sup>13</sup> Pa-le̍k chiū nā chiong i móa-chhù ê kim-gûn hō͘ góa, góa iā bōe-tit pôaⁿ-kè Iâ-hô-hoa ê bēng-lēng, pîn ka-kī ê sim lâi chòe-hó chòe-pháiⁿ;  Iâ-hô-hoa só͘ kóng-ê, góa chiū kóng i.
<sup>14</sup> Khòaⁿ ah, taⁿ góa beh tò-khì pún-cho̍k; lí lâi, góa kā lí kóng, chiah ê peh-sìⁿ ji̍t-āu beh cháiⁿ-iūⁿ khoán-thāi lí ê peh-sìⁿ.
<sup>15</sup> I chiū thê-khí i ê koa, kóng,	Pí-jíⁿ ê kiáⁿ Pa-lân kóng,	Ba̍k-chiu ha̍p-teh ê lâng kóng;
<sup>16</sup> Thiaⁿ-kìⁿ Siōng-tè ê ōe,	Tit-tio̍h chai Chì-koâiⁿ-ê ê chai-bat,	Khòaⁿ-kìⁿ Choân-lêng-ê ê īⁿ-siōng,	Ba̍k-chiu thí-khui, tó-teh ê lâng kóng:
<sup>17</sup> Góa khòaⁿ i, chóng-sī bô tī hiān-sî,	Góa koan-khòaⁿ i, chóng-sī m̄-sī kūn-kūn;	Ū chi̍t lia̍p chhiⁿ beh tùi Ngá-kok chhut,	Ū chi̍t ê koân-pèng, beh tùi Í-sek-lia̍t heng-khí,	Beh phah-phòa Mô͘-ap ê piⁿ-kak,	Húi-hoāi jiáu-loān ê lâng.
<sup>18</sup> Í-tong beh chòe-gia̍p,	Se-jíⁿ iā beh chòe-gia̍p, hō͘ i ê tùi-te̍k,	Í-sek-lia̍t beh kiâⁿ tāi-chì ióng-kám.
<sup>19</sup> Ū chi̍t-ūi chiáng-koân-ê beh tùi Ngá-kok chhut,	I beh châu-bia̍t siâⁿ-tiong só͘ lâu ê.
<sup>20</sup> I koh khòaⁿ-kìⁿ A-má-le̍k, chiū thê-khí i ê koa, kóng,	A-má-le̍k pún chòe chiah ê kok ê thâu,	Chóng-sī i ê kiat-kio̍k beh éng-éng bia̍t-bô.
<sup>21</sup> I koh khòaⁿ Ki-nî lâng, chiū thê-khí i ê koa, kóng,	Lí khiā-khí ê só͘-chāi sī kian-kò͘,	Lí choh-siū tī soaⁿ-giâm;
<sup>22</sup> Chóng-sī Ki-nî beh tì-kàu soe-bî,	Ti̍t-kàu hō͘ A-su̍t lia̍h lí khì.
<sup>23</sup> I koh thê-khí koa, kóng,	Ai-ah, Siōng-tè kiâⁿ chit ê sū ê sî,	Chī-chūi ōe tit-tio̍h oa̍h?
<sup>24</sup> Beh ū chûn tùi Ki-thê hia lâi,	Khó͘-chhó͘ A-su̍t, khó͘-chhó͘ Hi-pek;	I iā beh éng-éng bia̍t-bô.
<sup>25</sup> Pa-lân chiū khí-lâi, tò-khì i pún só͘-chāi;  Pa-le̍k iā kiâⁿ i ê lō͘.

</p></div></div><div class="p_outer"><div class="p_left"> <div class="chap">=== 民數記 · 第 25 章 ===</div><p>
<sup>1</sup> 以色列人tiàm tī Si̍p-têng，百姓就kap Mô͘-ap ê cha-bó͘-gín-á行淫亂。
<sup>2</sup> In獻祭in ê上帝，請百姓來赴，百姓食in ê祭物，續跪拜in ê上帝。
<sup>3</sup> 以色列人kap Pa-le̍k-pí-jíⁿ連合；耶和華就對以色列人發受氣。
<sup>4</sup> 耶和華對摩西講：將百姓lóng總ê族長，當頭白日吊死tī耶和華ê面前，hō͘耶和華ê大受氣thang tùi以色列消無。
<sup>5</sup> 摩西就對以色列ê審判官講：見若屬lín ê人，有kap Pa-le̍k-pí-jíⁿ連合ê lín tio̍h thâi死伊。
<sup>6</sup> 摩西kap以色列會眾tú-á tī會幕門口teh哭ê時，忽然有以色列中一人，當in目睭前帶一個米甸ê婦人人到伊ê兄弟hia。
<sup>7</sup> 祭司亞倫ê孫，Í-lī-a-sat ê kiáⁿ，Hui-nî-hap看見，就tùi會中起來，手裡 kia̍h鎗；
<sup>8</sup> tè以色列人入亭á內，鑿死兩人，就是鑿透以色列人kap hit-ê婦人人ê腹肚；án-ni，tī以色列人ê中間瘟疫就soah。
<sup>9</sup> Hit時tú-tio̍h瘟疫死ê，兩萬四千人。
<sup>10</sup> 耶和華吩咐摩西講：
<sup>11</sup> 祭司亞倫ê孫，Í-lī-a-sat ê kiáⁿ，Hui-nî-hap hō͘我所發ê受氣消無tī以色列人，因為伊tī in中間，用我ê妒忌做妒忌，hō͘我tī妒忌中無滅無in。
<sup>12</sup> 所以你tio̍h講：看ah，我用我平安ê約賞賜伊；
<sup>13</sup> beh做伊kap伊ê後裔永遠做祭司ê職ê約，因為伊為tio̍h伊ê上帝有妒忌ê心，koh為tio̍h以色列人贖罪。
<sup>14</sup> hit-ê受thâi ê以色列人，就是kap米甸ê婦人人相kap受鑿死ê，名叫Sim-lī，是Sat-lō͘ ê kiáⁿ，是西門支派中一族ê首領。
<sup>15</sup> Hit-ê受鑿死米甸ê婦人人名叫Ko-su-pí，是So͘-jíⁿ ê cha-bó͘-kiáⁿ；chit-ê So͘-jíⁿ是米甸ê百姓一族ê頭人。
<sup>16</sup> 耶和華吩咐摩西講：
<sup>17</sup> 你tio̍h窘迫米甸人，koh phah in；
<sup>18</sup> 因為in用詭譎ê計謀窘迫lín，tī Pí-jíⁿ ê事，kap in ê姊妹，米甸首領ê cha-bó͘-kiáⁿ，Ko-su-pí ê事，用詭譎ê計謀引誘lín；chit-ê Ko-su-pí，當瘟疫流行ê日，因為Pí-jíⁿ ê事已經受鑿死。

</p></div><div class="p_right"><div class="chap">=== 民數記 · 第 25 章 ===</div><p>
<sup>1</sup> Í-sek-lia̍t lâng tiàm tī Si̍p-têng, peh-sìⁿ chiū kap Mô͘-ap ê cha-bó͘-gín-á kiâⁿ îm-loān.
<sup>2</sup> In hiàn-chè in ê siōng-tè, chhiáⁿ peh-sìⁿ lâi hù, peh-sìⁿ chia̍h in ê chè-mi̍h, sòa kūi-pài in ê siōng-tè.
<sup>3</sup> Í-sek-lia̍t lâng kap Pa-le̍k-pí-jíⁿ liân-ha̍p;  Iâ-hô-hoa chiū tùi Í-sek-lia̍t lâng hoat siū-khì.
<sup>4</sup> Iâ-hô-hoa tùi Mô͘-se kóng, Chiong peh-sìⁿ lóng-chóng ê cho̍k-tiúⁿ, tng-thâu pe̍h-ji̍t tiàu-sí tī Iâ-hô-hoa ê bīn-chêng, hō͘ Iâ-hô-hoa ê tōa siū-khì thang tùi Í-sek-lia̍t siau-bô.
<sup>5</sup> Mô͘-se chiū tùi Í-sek-lia̍t ê sím-phòaⁿ-koaⁿ kóng, Kìⁿ-nā sio̍k lín ê lâng, ū kap Pa-le̍k-pí-jíⁿ liân-ha̍p-ê lín tio̍h thâi-sí i.
<sup>6</sup> Mô͘-se kap Í-sek-lia̍t hōe-chiòng tú-á tī hōe-bō͘ mn̂g-kháu teh-khàu ê sî, hut-jiân ū Í-sek-lia̍t tiong chi̍t-lâng, tng in ba̍k-chiu chêng tòa chi̍t ê Bí-tiân ê hū-jîn-lâng kàu i ê hiaⁿ-tī hia.
<sup>7</sup> Chè-si A-lûn ê sun, Í-lī-a-sat ê kiáⁿ, Hui-nî-hap khòaⁿ-kìⁿ, chiū tùi hōe-tiong khí-lâi, chhiú-ni̍h kia̍h chhiuⁿ;
<sup>8</sup> tè Í-sek-lia̍t lâng ji̍p têng-á-lāi, chha̍k-sí nn̄g-lâng, chiū-sī chha̍k-thàu Í-sek-lia̍t lâng kap hit ê hū-jîn-lâng ê pak-tó͘;  án-ni, tī Í-sek-lia̍t lâng ê tiong-kan un-e̍k chiū soah.
<sup>9</sup> Hit-sî tú-tio̍h un-e̍k sí-ê, nn̄g-bān sì-chheng lâng.
<sup>10</sup> Iâ-hô-hoa hoan-hù Mô͘-se kóng,
<sup>11</sup> Chè-si A-lûn ê sun, Í-lī-a-sat ê kiáⁿ, Hui-nî-hap hō͘ Góa só͘ hoat ê siū-khì siau-bô tī Í-sek-lia̍t lâng, in-ūi i tī in tiong-kan, ēng Góa ê tò͘-khī chòe tò͘-khī, hō͘ Góa tī tò͘-khī-tiong bô bia̍t-bô in.
<sup>12</sup> Só͘-í lí tio̍h kóng, Khòaⁿ ah, Góa ēng Góa pêng-an ê iok siúⁿ-sù i;
<sup>13</sup> beh chòe i kap i ê hō͘-è éng-oán chòe chè-si ê chit ê iok,  in-ūi i ūi-tio̍h i ê Siōng-tè ū tò͘-khī ê sim, koh ūi-tio̍h Í-sek-lia̍t lâng sio̍k-chōe.
<sup>14</sup> Hit ê siū-thâi ê Í-sek-lia̍t lâng, chiū-sī kap Bí-tiân ê hū-jîn-lâng saⁿ-kap siū chha̍k-sí-ê, miâ-kiò Sim-lī, sī Sat-lō͘ ê kiáⁿ, sī Se-biān chi-phài-tiong chi̍t-cho̍k ê siú-léng.
<sup>15</sup> Hit ê siū chha̍k-sí Bí-tiân ê hū-jîn-lâng miâ-kiò Ko-su-pí, sī So͘-jíⁿ ê cha-bó͘-kiáⁿ;  chit ê So͘-jíⁿ sī Bí-tiân ê peh-sìⁿ chi̍t-cho̍k ê thâu-lâng.
<sup>16</sup> Iâ-hô-hoa hoan-hù Mô͘-se kóng,
<sup>17</sup> Lí tio̍h khún-pek Bí-tiân lâng, koh phah in;
<sup>18</sup> in-ūi in ēng khúi-khiat ê kè-bô͘ khún-pek lín, tī Pí-jíⁿ ê sū, kap in ê chí-bē,  Bí-tiân siú-léng ê cha-bó͘-kiáⁿ, Ko-su-pí ê sū, ēng khúi-khiat ê kè-bô͘ ín-iú lín;  chit ê Ko-su-pí, tng un-e̍k liû-hêng ê ji̍t, in-ūi Pí-jíⁿ ê sū í-keng siū chha̍k-sí.

</p></div></div><div class="p_outer"><div class="p_left"> <div class="chap">=== 民數記 · 第 26 章 ===</div><p>
<sup>1</sup> 瘟疫了後，耶和華吩咐摩西kap祭司亞倫ê kiáⁿ Í-lī-a-sat講：
<sup>2</sup> Lín tio̍h將以色列全會ê眾人，照in ê宗族，見若以色列中，tùi二十歲以上，能出去交戰ê，tio̍h算in ê總額。
<sup>3</sup> 摩西kap祭司Í-lī-a-sat，tī Mô͘-ap ê平洋，約旦河邊，耶利哥相對ê所在，對in講，
<sup>4</sup> Tùi二十歲以上算伊，照耶和華吩咐摩西以及出埃及地ê以色列人。
<sup>5</sup> 以色列ê大kiáⁿ是Liû-piān；Liû-piān chiah-ê kiáⁿ；屬Hap-lo̍k ê，有Hap-lo̍k族；屬Hoat-lō͘ ê，有Hoat-lō͘族；
<sup>6</sup> 屬Hi-su-lûn ê，有Hi-su-lûn族；屬Ka-bí ê，有Ka-bí族。
<sup>7</sup> Chiah-ê就是Liû-piân ê ta̍k族；其中受算ê，共四萬三千七百三十名。
<sup>8</sup> Hoat-lō͘ ê kiáⁿ是Í-lī-ap；
<sup>9</sup> Í-lī-ap chiah-ê kiáⁿ是Nî-bó͘-lī、Tāi-tan、A-PÍ-lân；chit-ê Tāi-tan、A-PÍ-lân，就是tùi會中受揀ê；Khó-la̍h ê黨攻擊耶和華ê時，in也kap in攻擊摩西、亞倫。
<sup>10</sup> Hit時地開嘴吞in，kap Khó-la̍h；in hit黨lóng死；也有火燒死兩百五十人，用in做鑑戒。
<sup>11</sup> 總是Khó-la̍h chiah-ê kiáⁿ無死。
<sup>12</sup> 西門chiah-ê kiáⁿ照家族；屬Nî-bó͘-lī ê，有Nî-bó͘-lī族；
<sup>13</sup> 屬Ngá-bín ê，有Ngá-bín族；屬Ngá-kun ê，有Ngá-kun族；屬謝拉 ê，有謝拉族；屬掃羅ê，有掃羅族。
<sup>14</sup> Chiah-ê是西門ê ta̍k族，共兩萬兩千兩百名。
<sup>15</sup> Ka-tek chiah-ê kiáⁿ，照家族；屬Sé-hun ê，有Sé-hun族；屬Hap-ki ê，有Hap-ki族；屬Su-nî ê，有Su-nî族；
<sup>16</sup> 屬A-su-nî ê，有A-su-nî族；屬Í-lī ê，有Í-lī族；
<sup>17</sup> 屬A-lu̍t ê，有A-lu̍t族；屬A-lia̍t-lī ê，有A-lia̍t-lī族。
<sup>18</sup> Chiah-ê是Ka-tek kiáⁿ孫ê ta̍k族；in所計算ê，共四萬連五百名。
<sup>19</sup> 猶大ê kiáⁿ，Jíⁿ kap Gô-lâm；chit-ê Jíⁿ kap Gô-lâm死tī迦南地。
<sup>20</sup> 猶大其餘chiah-ê kiáⁿ，照in ê家族；屬Sī-la̍h ê，有Sī-la̍h族；屬Hoat-le̍k-su ê，有Hoat-le̍k-su族；屬謝拉 ê，有謝拉族。
<sup>21</sup> Hoat-le̍k-su ê kiáⁿ；屬Hi-su-lûn ê，有Hi-su-lûn族；屬Hap-bó͘-le̍k ê，有Hap-bó͘-le̍k族。
<sup>22</sup> Chiah-ê是猶大ê ta̍k族；in計算ê，共七萬六千五百名。
<sup>23</sup> Í-sat-ka ê kiáⁿ孫，照in ê宗族；屬Tô-la̍h ê，有Tô-la̍h族；屬Phó͘-óa ê，有Phó͘-óa族；
<sup>24</sup> 屬Ngá-su̍t ê，有Ngá-su̍t族；屬Sin-lûn ê，有Sin-lûn族。
<sup>25</sup> Chiah-ê是Í-sat-ka ê ta̍k族；in計算ê，共六萬四千三百名。
<sup>26</sup> Se-pò͘-lûn ê kiáⁿ孫，照in ê宗族；屬Se-lia̍t ê，有Se-lia̍t族；屬Í-lûn ê，有Í-lûn族；屬Ngá-lī ê，有Ngá-lī族。
<sup>27</sup> Chiah-ê是Se-pò͘-lûn ê ta̍k族；in計算ê，共六萬連五百名。
<sup>28</sup> 約瑟ê kiáⁿ孫，照in ê宗族，有Má-ná-se，Í-hoat-liân。
<sup>29</sup> Má-ná-se ê kiáⁿ孫；屬Má-kiat，有Má-kiat族；Má-kiat生Ki-lia̍t；屬Ki-lia̍t ê，有Ki-lia̍t族。
<sup>30</sup> Chiah-ê是Ki-lia̍t ê kiáⁿ孫；屬I-í-siā ê，有I-í-siā族；屬Hi-le̍k ê，有Hi-le̍k族；
<sup>31</sup> 屬A-su-lia̍t ê，有A-su-lia̍t族；屬示劍ê，有示劍族；
<sup>32</sup> 屬Sī-bí-tāi ê，有Sī-bí-tāi族；屬Hi-hut ê，有Hi-hut族；
<sup>33</sup> Hi-hut ê kiáⁿ Se-lô-hui-hap無kiáⁿ，只有cha-bó͘-kiáⁿ；Se-lô-hui-hap cha-bó͘-kiáⁿ ê名，就是Má-la̍h、挪亞、Hat-la̍h、Bi̍t-ka、Tek-sat。
<sup>34</sup> Chiah-ê是Má-ná-se ê ta̍k族；in計算ê，共五萬兩千七百名。
<sup>35</sup> Chiah-ê是Í-hoat-liân ê kiáⁿ孫，照in ê宗族；屬Su-thê-la̍h ê，有Su-thê-la̍h族，屬Pí-kiat ê，有Pí-kiat族；屬Tha-hán ê，有Tha-hán族。
<sup>36</sup> Chiah-ê是Su-thê-la̍h ê kiáⁿ孫；屬Í-lân ê，有Í-lân族。
<sup>37</sup> Chiah-ê是Í-hoat-liân kiáⁿ孫ê ta̍k族；in計算ê共三萬兩千五百名。照in ê宗族，chiah-ê是約瑟ê kiáⁿ孫。
<sup>38</sup> 便雅憫ê kiáⁿ孫，照in宗族；屬Pí-la̍h ê，有Pí-la̍h族；屬A-si̍t-pia̍t ê，有A-si̍t-pia̍t族；屬A-hi-lân ê，有A-hi-lân族；
<sup>39</sup> 屬Su-hoán ê，有Su-hoán族；屬Hō͘-hoán ê，有Hō͘-hoán族。
<sup>40</sup> Pí-la̍h ê kiáⁿ孫，是A-le̍k、Nái-bān；屬A-le̍k ê，有A-le̍k族；屬Nái-bān ê，有Nái-bān族。
<sup>41</sup> 照in ê宗族，chiah-ê是便雅憫ê kiáⁿ孫；in計算ê，共四萬五千六百名。
<sup>42</sup> Chiah-ê是Tàn ê kiáⁿ孫，照in ê宗族；屬Su-hâm ê，有Su-hâm族。照in ê宗族，chiah-ê是Tàn ê ta̍k族。
<sup>43</sup> In計算ê，Su-hâm所有ê ta̍k族，共有六萬四千四百名。
<sup>44</sup> A-siat ê kiáⁿ孫，照in ê宗族；屬Im-ná ê，有Im-ná族；屬E̍k-si-úi ê，有E̍k-si-úi族；屬Pí-lī-a ê，有Pí-lī-a族。
<sup>45</sup> Pí-lī-a ê kiáⁿ孫，屬Hi-piat ê，有Hi-piat族；屬Má-kiat ê，有Má-kiat族。
<sup>46</sup> A-siat ê cha-bó͘-kiáⁿ名叫Se-la̍h。
<sup>47</sup> Chiah-ê是A-siat kiáⁿ孫ê ta̍k族；in計算ê，共五萬三千四百名。
<sup>48</sup> Ná-hut-tha-lī ê kiáⁿ孫，照in ê宗族；屬Ngá-siat ê，有Ngá-siat族；屬Ko͘-nî ê，有Ko͘-nî族；
<sup>49</sup> 屬Iâ-sek ê，有Iâ-sek族；屬Sī-léng ê，有Sī-léng族。
<sup>50</sup> 照in ê宗族，chiah-ê是Ná-hut-tha-lī ê ta̍k族；in計算ê，共四萬五千四百名。
<sup>51</sup> Chiah-ê lóng是以色列kiáⁿ孫，in計算ê，共有六十萬連一千七百三十名。
<sup>52</sup> 耶和華吩咐摩西講：
<sup>53</sup> Hit-ê地tio̍h分hō͘ chiah-ê人做產業，照in ê名額。
<sup>54</sup> 人chōe-ê，tio̍h分hō͘ in khah-chōe業，人少ê，tio̍h分hō͘ in khah少；tio̍h照伊計算ê人額，用業分hō͘ ta̍k人。
<sup>55</sup> 總是hit-ê地tio̍h liam-khau來分伊，ta̍k人照伊祖宗chiah-ê支派ê名，來承接chiah-ê業。
<sup>56</sup> Tio̍h照所liam ê khau，看人額chōe，人額少，用產業分hō͘ in。
<sup>57</sup> Chiah-ê就是利未人，照in ê宗族計算ê；屬Kek-sūn ê，有Kek-sūn族；屬Ko-hat ê，有Ko-hat族；屬Bí-la̍h-lī ê，有Bí-la̍h-lī族。
<sup>58</sup> Chiah-ê是利未ê ta̍k族；有Li̍p-nî族、Hi-pek-lûn族、Má-lī族、Bó͘-sī族、Khó-la̍h族。Ko-hat生Àm-lân。
<sup>59</sup> Àm-lân ê bó͘名叫Iok-kî-pia̍t，是利未ê cha-bó͘-kiáⁿ；伊ê老母tī埃及tùi利未生ê；伊tùi Àm-lân生亞倫、摩西，kap in ê大姊Bí-lī-àm。
<sup>60</sup> Tùi亞倫生Ná-tap、A-PÍ-hō͘、Í-lī-a-sat、Í-tha-má。
<sup>61</sup> Ná-tap A-PÍ-hō͘ tī耶和華ê面前獻別號火ê時，就死。
<sup>62</sup> In中間一月日以外，計算ê ta-po͘丁，共兩萬三千；因為in tī以色列人中無算在內，因為tī以色列人中無用產業hō͘ in。
<sup>63</sup> Chiah-ê就是hō͘摩西kap祭司Í-lī-a-sat所算過ê；in tī Mô͘-ap平洋，kap耶利哥相對ê約旦河邊，點算以色列人。
<sup>64</sup> 前摩西kap祭司亞倫tī西奈ê曠野算以色列人，hit時所算ê，taⁿ無一個tī-teh。
<sup>65</sup> 因為耶和華論到in bat講：In的確tio̍h死tī曠野；所以除Iâ-hu-nî ê kiáⁿ迦勒，kap Lùn ê kiáⁿ約書亞以外，hiah-ê人無留一人tī-teh。

</p></div><div class="p_right"><div class="chap">=== 民數記 · 第 26 章 ===</div><p>
<sup>1</sup> Un-e̍k liáu-āu, Iâ-hô-hoa hoan-hù Mô͘-se kap chè-si A-lûn ê kiáⁿ Í-lī-a-sat kóng,
<sup>2</sup> Lín tio̍h chiong Í-sek-lia̍t choân-hōe ê chèng-lâng, chiàu in ê chong-cho̍k, kìⁿ-nā Í-sek-lia̍t tiong, tùi jī-cha̍p hè í-chiūⁿ, ōe chhut-khì kau-chiàn ê, tio̍h sǹg in ê chóng-gia̍h.
<sup>3</sup> Mô͘-se kap chè-si Í-lī-a-sat, tī Mô͘-ap ê pîⁿ-iûⁿ, Iok-tàn hô-piⁿ,  Iâ-lī-ko saⁿ-tùi ê só͘-chāi, tùi in kóng,
<sup>4</sup> Tùi jī-cha̍p hè í-chiūⁿ sǹg-i, chiàu Iâ-hô-hoa hoan-hù Mô͘-se í-ki̍p chhut Ai-ki̍p tōe ê Í-sek-lia̍t lâng.
<sup>5</sup> Í-sek-lia̍t ê tōa-kiáⁿ sī Liû-piān;  Liû-piān chiah ê kiáⁿ;  sio̍k Hap-lo̍k ê, ū Hap-lo̍k cho̍k;  sio̍k Hoat-lō͘ ê, ū Hoat-lō͘ cho̍k;
<sup>6</sup> sio̍k Hi-su-lûn ê, ū Hi-su-lûn cho̍k;  sio̍k Ka-bí ê, ū Ka-bí cho̍k.
<sup>7</sup> Chiah-ê chiū-sī Liû-piān ê ta̍k-cho̍k; kî-tiong siū-sǹg-ê, kiōng sì-bān saⁿ-chheng chhit-pah saⁿ-cha̍p miâ.
<sup>8</sup> Hoat-lō͘ ê kiáⁿ sī Í-lī-ap;
<sup>9</sup> Í-lī-ap chiah ê kiáⁿ sī Nî-bó͘-lī, Tāi-tan, A-pí-lân;  chit ê Tāi-tan, A-pí-lân, chiū-sī tùi hōe-tiong siū-kéng-ê;  Khó-la̍h ê tóng kong-kek Iâ-hô-hoa ê sî, in iā kap in kong-kek Mô͘-se A-lûn.
<sup>10</sup> Hit-sî tōe khui-chhùi thun in, kap Khó-la̍h;  in hit-tóng lóng sí;  iā ū hé sio-sí nn̄g-pah gō͘-cha̍p lâng, ēng in chòe kàm-kài.
<sup>11</sup> Chóng-sī Khó-la̍h chiah ê kiáⁿ bô sí.
<sup>12</sup> Se-biān chiah ê kiáⁿ chiàu ke-cho̍k;  sio̍k Nî-bó͘-lī ê, ū Nî-bó͘-lī cho̍k;
<sup>13</sup> sio̍k Ngá-bín ê, ū Ngá-bín cho̍k;  sio̍k Ngá-kun ê, ū Ngá-kun cho̍k;  sio̍k Siā-la̍h ê, ū Siā-la̍h cho̍k;  sio̍k Sò-lô ê, ū Sò-lô cho̍k.
<sup>14</sup> Chiah-ê sī Se-biān ê ta̍k-cho̍k, kiōng nn̄g-bān nn̄g-chheng nn̄g-pah miâ.
<sup>15</sup> Ka-tek chiah ê kiáⁿ, chiàu ke-cho̍k; sio̍k Sé-hun ê, ū Sé-hun cho̍k; sio̍k Hap-ki ê, ū Hap-ki cho̍k; sio̍k Su-nî ê, ū Su-nî cho̍k;
<sup>16</sup> sio̍k A-su-nî ê, ū A-su-nî cho̍k; sio̍k Í-lī ê, ū Í-lī cho̍k;
<sup>17</sup> sio̍k A-lu̍t ê, ū A-lu̍t cho̍k; sio̍k A-lia̍t-lī ê, ū A-lia̍t-lī cho̍k.
<sup>18</sup> Chiah-ê sī Ka-tek kiáⁿ-sun ê ta̍k-cho̍k; in só͘ kè-sǹg ê, kiōng sì-bān liân gō͘-pah miâ.
<sup>19</sup> Iû-tāi ê kiáⁿ, Jíⁿ kap Gô-lâm; chit ê Jíⁿ kap Gô-lâm sí tī Ka-lâm tōe.
<sup>20</sup> Iû-tāi kî-û chiah ê kiáⁿ, chiàu in ê ke-cho̍k; sio̍k Sī-la̍h ê, ū Sī-la̍h cho̍k; sio̍k Hoat-le̍k-su ê, ū Hoat-le̍k-su cho̍k; sio̍k Siā-la̍h ê, ū Siā-la̍h cho̍k.
<sup>21</sup> Hoat-le̍k-su ê kiáⁿ; sio̍k Hi-su-lûn ê, ū Hi-su-lûn cho̍k; sio̍k Hap-bó͘-le̍k ê, ū Hap-bó͘-le̍k cho̍k.
<sup>22</sup> Chiah-ê sī Iû-tāi ê ta̍k-cho̍k; in kè-sǹg ê, kiōng chhit-bān la̍k-chheng gō͘-pah miâ.
<sup>23</sup> Í-sat-ka ê kiáⁿ-sun, chiàu in ê chong-cho̍k; sio̍k Tô-la̍h ê, ū Tô-la̍h cho̍k; sio̍k Phó͘-óa ê, ū Phó͘-óa cho̍k;
<sup>24</sup> sio̍k Ngá-su̍t ê, ū Ngá-su̍t cho̍k; sio̍k Sin-lûn ê, ū Sin-lûn cho̍k.
<sup>25</sup> Chiah-ê sī Í-sat-ka ê ta̍k-cho̍k; in kè-sǹg ê, kiōng la̍k-bān sì-chheng saⁿ-pah miâ.
<sup>26</sup> Se-pò͘-lûn ê kiáⁿ-sun, chiàu in ê chong-cho̍k; sio̍k Se-lia̍t ê, ū Se-lia̍t cho̍k; sio̍k Í-lûn ê, ū Í-lûn cho̍k; sio̍k Ngá-lī ê, ū Ngá-lī cho̍k.
<sup>27</sup> Chiah-ê sī Se-pò͘-lûn ê ta̍k-cho̍k; in kè-sǹg ê, kiōng la̍k-bān liân gō͘-pah miâ.
<sup>28</sup> Iok-sek ê kiáⁿ-sun, chiàu in ê chong-cho̍k, ū Má-ná-se, Í-hoat-liân.
<sup>29</sup> Má-ná-se ê kiáⁿ-sun; sio̍k Má-kiat, ū Má-kiat cho̍k; Má-kiat siⁿ Ki-lia̍t; sio̍k Ki-lia̍t ê, ū Ki-lia̍t cho̍k.
<sup>30</sup> Chiah-ê sī Ki-lia̍t ê kiáⁿ-sun; sio̍k I-í-siā ê, ū I-í-siā cho̍k; sio̍k Hi-le̍k ê, ū Hi-le̍k cho̍k;
<sup>31</sup> sio̍k A-su-lia̍t ê, ū A-su-lia̍t cho̍k; sio̍k Sī-kiàm ê, ū Sī-kiàm cho̍k;
<sup>32</sup> sio̍k Sī-bí-tāi ê, ū Sī-bí-tāi cho̍k; sio̍k Hi-hut ê, ū Hi-hut cho̍k;
<sup>33</sup> Hi-hut ê kiáⁿ Se-lô-hui-hap bô kiáⁿ, chí-ū cha-bó͘-kiáⁿ;  Se-lô-hui-hap cha-bó͘-kiáⁿ ê miâ, chiū-sī Má-la̍h, Ná-a, Hat-la̍h, Bi̍t-ka, Tek-sat.
<sup>34</sup> chiah-ê sī Má-ná-se ê ta̍k-cho̍k; in kè-sǹg-ê, kiōng gō͘-bān nn̄g-chheng chhit-pah miâ.
<sup>35</sup> Chiah-ê sī Í-hoat-liân ê kiáⁿ-sun, chiàu in ê chong-cho̍k; sio̍k Su-thê-la̍h ê, ū Su-thê-la̍h cho̍k, sio̍k Pí-kiat ê, ū Pí-kiat cho̍k; sio̍k Tha-hán ê, ū Tha-hán cho̍k.
<sup>36</sup> Chiah-ê sī Su-thê-la̍h ê kiáⁿ-sun; sio̍k Í-lân ê, ū Í-lân cho̍k.
<sup>37</sup> Chiah-ê sī Í-hoat-liân kiáⁿ-sun ê ta̍k-cho̍k;  in kè-sǹg-ê kiōng saⁿ-bān nn̄g-chheng gō͘-pah miâ.  Chiàu in ê chong-cho̍k, chiah-ê sī Iok-sek ê kiáⁿ-sun.
<sup>38</sup> Piān-ngá-bín ê kiáⁿ-sun, chiàu in chong-cho̍k; sio̍k Pí-la̍h ê, ū Pí-la̍h cho̍k;  sio̍k A-si̍t-pia̍t ê, ū A-si̍t-pia̍t cho̍k; sio̍k A-hi-lân ê, ū A-hi-lân cho̍k;
<sup>39</sup> sio̍k Su-hoán ê, ū Su-hoán cho̍k;  sio̍k Hō͘-hoán ê, ū Hō͘-hoán cho̍k.
<sup>40</sup> Pí-la̍h ê kiáⁿ-sun, sī A-le̍k, Nái-bān; sio̍k A-le̍k ê, ū A-le̍k cho̍k; sio̍k Nái-bān ê, ū Nái-bān cho̍k.
<sup>41</sup> Chiàu in ê chong-cho̍k, chiah-ê sī Piān-ngá-bín ê kiáⁿ-sun; in kè-sǹg-ê, kiōng sì-bān gō͘-chheng la̍k-pah miâ.
<sup>42</sup> Chiah-ê sī Tàn ê kiáⁿ-sun, chiàu in ê chong-cho̍k; sio̍k Su-hâm ê, ū Su-hâm cho̍k.  Chiàu in ê chong-cho̍k, chiah-ê sī Tàn ê ta̍k-cho̍k.
<sup>43</sup> In kè-sǹg-ê, Su-hâm só͘ ū ê ta̍k-cho̍k, kiōng ū la̍k-bān sì-chheng sì-pah miâ.
<sup>44</sup> A-siat ê kiáⁿ-sun, chiàu in ê chong-cho̍k; sio̍k Im-ná ê, ū Im-ná cho̍k; sio̍k E̍k-si-úi ê, ū E̍k-si-úi cho̍k; sio̍k Pí-lī-a ê, ū Pí-lī-a cho̍k.
<sup>45</sup> Pí-lī-a ê kiáⁿ-sun, sio̍k Hi-piat ê, ū Hi-piat cho̍k;  sio̍k Má-kiat ê, ū Má-kiat cho̍k.
<sup>46</sup> A-siat ê cha-bó͘-kiáⁿ miâ kiò Se-la̍h.
<sup>47</sup> Chiah-ê sī A-siat kiáⁿ-sun ê ta̍k-cho̍k; in kè-sǹg-ê, kiōng gō͘-bān saⁿ-chheng sì-pah miâ.
<sup>48</sup> Ná-hut-tha-lī ê kiáⁿ-sun, chiàu in ê chong-cho̍k; sio̍k Ngá-siat ê, ū Ngá-siat cho̍k; sio̍k Ko͘-nî ê, ū Ko͘-nî cho̍k;
<sup>49</sup> sio̍k Iâ-sek ê, ū Iâ-sek cho̍k; sio̍k Sī-léng ê, ū Sī-léng cho̍k.
<sup>50</sup> Chiàu in ê chong-cho̍k, chiah-ê sī Ná-hut-tha-lī ê ta̍k-cho̍k;  in kè-sǹg-ê, kiōng sì-bān gō͘-chheng sì-pah miâ.
<sup>51</sup> Chiah-ê lóng sī Í-sek-lia̍t kiáⁿ-sun, in kè-sǹg-ê, kiōng ū la̍k-cha̍p-bān liân chi̍t-chheng chhit-pah saⁿ-cha̍p miâ.
<sup>52</sup> Iâ-hô-hoa hoan-hù Mô͘-se kóng,
<sup>53</sup> Hit ê tōe tio̍h pun hō͘ chiah ê lâng chòe sán-gia̍p, chiàu in ê miâ-gia̍h.
<sup>54</sup> Lâng chōe-ê, tio̍h pun hō͘ in khah-chōe gia̍p, lâng chió-ê, tio̍h pun hō͘ in khah-chió;  tio̍h chiàu i kè-sǹg ê lâng-gia̍h, ēng gia̍p pun hō͘ ta̍k-lâng.
<sup>55</sup> Chóng-sī hit ê tōe tio̍h liam-khau lâi pun i, ta̍k-lâng chiàu i chó͘-chong chiah ê chi-phài ê miâ, lâi sêng-chiap chiah ê gia̍p.
<sup>56</sup> Tio̍h chiàu só͘ liam ê khau, khòaⁿ lâng-gia̍h chōe, lâng-gia̍h chió, ēng sán-gia̍p pun hō͘ in.
<sup>57</sup> Chiah-ê chiū-sī Lī-bī lâng, chiàu in ê chong-cho̍k kè-sǹg-ê; sio̍k Kek-sūn ê, ū Kek-sūn cho̍k; sio̍k Ko-hat ê, ū Ko-hat cho̍k; sio̍k Bí-la̍h-lī ê, ū Bí-la̍h-lī cho̍k.
<sup>58</sup> Chiah-ê sī Lī-bī ê ta̍k-cho̍k;  ū Li̍p-nî cho̍k, Hi-pek-lûn cho̍k, Má-lī cho̍k, Bó͘-sī cho̍k, Khó-la̍h cho̍k.  Ko-hat siⁿ Àm-lân.
<sup>59</sup> Àm-lân ê bó͘ miâ-kiò Iok-kî-pia̍t, sī Lī-bī ê cha-bó͘-kiáⁿ; i ê lāu-bú tī Ai-ki̍p tùi Lī-bī siⁿ ê; i tùi Àm-lân siⁿ A-lûn, Mô͘-se, kap in ê tōa-chí Bí-lī-àm.
<sup>60</sup> Tùi A-lûn siⁿ Ná-tap, A-pí-hō͘, Í-lī-a-sat, Í-tha-má.
<sup>61</sup> Ná-tap A-pí-hō͘ tī Iâ-hô-hoa ê bīn-chêng hiàn pa̍t-hō hé ê sî, chiū sí.
<sup>62</sup> In tiong-kan chi̍t-ge̍h-ji̍t í-gōa, kè-sǹg ê ta-po͘-teng, kiōng nn̄g-bān saⁿ-chheng;  in-ūi in tī Í-sek-lia̍t lâng tiong bô sǹg chāi-lāi, in-ūi tī Í-sek-lia̍t lâng tiong bô ēng sán-gia̍p hō͘ in.
<sup>63</sup> Chiah-ê chiū-sī hō͘ Mô͘-se kap chè-si Í-lī-a-sat só͘ sǹg-kè ê;  in tī Mô͘-ap pîⁿ-iûⁿ, kap Iâ-lī-ko saⁿ-tùi ê Iok-tàn hô-piⁿ, tiám-sǹg Í-sek-lia̍t lâng.
<sup>64</sup> Chêng Mô͘-se kap chè-si A-lûn tī Se-nái ê khòng-iá sǹg Í-sek-lia̍t lâng, hit-sî só͘ sǹg-ê, taⁿ bô chi̍t-ê tī-teh.
<sup>65</sup> In-ūi Iâ-hô-hoa lūn-kàu in bat kóng, In tek-khak tio̍h sí tī khòng-iá;  só͘-í tû Iâ-hu-nî ê kiáⁿ Ka-le̍k, kap Lùn ê kiáⁿ Iok-su-a í-gōa, hiah ê lâng bô lâu chi̍t-lâng tī-teh.

</p></div></div><div class="p_outer"><div class="p_left"> <div class="chap">=== 民數記 · 第 27 章 ===</div><p>
<sup>1</sup> 屬約瑟ê kiáⁿ Má-ná-se ê族，有Má-ná-se ê玄孫，Má-kiat ê曾孫，Ki-lia̍t ê孫，Hi-hut ê kiáⁿ，Se-lô-hui-hap ê cha-bó͘-kiáⁿ，名叫Má-la̍h、挪亞、Hat-la̍h、Bi̍t-ka、Tek-sat；
<sup>2</sup> in進前來，khiā tī會幕門口，tī摩西kap祭司亞倫、Í-lī-a-sat，以及眾首領，kap會眾ê面前，講：
<sup>3</sup> 阮老父死tī曠野，伊m̄是tī Khó-la̍h ê黨內，同黨聚集攻擊耶和華；是tī家己ê罪中死；伊也無kiáⁿ。
<sup>4</sup> 啥事因為阮老父無kiáⁿ，就將伊ê名tùi伊ê族中除去ah？請tī阮老父ê兄弟中分業hō͘阮。
<sup>5</sup> 摩西就將in ê案件排列tī耶和華ê面前。
<sup>6</sup> 耶和華吩咐摩西講：
<sup>7</sup> Se-lô-hui-hap ê cha-bó͘-kiáⁿ所講ê有情理；你的確tio̍h tī in老父ê兄弟中，分地hō͘ in做業，tio̍h將in老父ê產業歸hō͘ in。
<sup>8</sup> 你也tio̍h吩咐以色列人講：人若死無kiáⁿ，就tio̍h將伊ê產業歸hō͘伊ê cha-bó͘-kiáⁿ。
<sup>9</sup> 伊若無cha-bó͘-kiáⁿ，就tio̍h將伊ê業hō͘伊ê兄弟。
<sup>10</sup> 伊若無兄弟，就tio̍h將伊ê業hō͘伊ê老父ê兄弟。
<sup>11</sup> 伊ê老父若無兄弟，就tio̍h將伊ê業hō͘伊ê族中至親ê，伊就得tio̍h做業；這beh做以色列人斷定tio̍h ê例；是照耶和華所吩咐摩西ê。
<sup>12</sup> 耶和華對摩西講：你上chit-ê A-pa-lîm ê山，看我賞賜以色列人ê地。
<sup>13</sup> 看了後你也beh tò祖；親像你ê兄亞倫tò去一樣。
<sup>14</sup> 因為lín tī Sîm ê曠野，當會眾計較ê時，違背我ê話，無tī chhèng出水ê所在，會眾ê面前，尊我做聖。(chit-ê水就是tī Sîm ê曠野，Ka-te-su ê Bí-lī-pa ê水。)
<sup>15</sup> 摩西對耶和華講：賞賜活命hō͘見若有肉體ê ê上帝耶和華ah，
<sup>16</sup> 願你設立一人來治理會眾，
<sup>17</sup> thang tī in ê面前出去，也tī in ê面前入來，thang chhōa in出去，也chhōa in入來，免得耶和華ê會眾親像無牧者ê羊群一般。
<sup>18</sup> 耶和華對摩西講：Lùn ê kiáⁿ約書亞，伊ê心內有聖神，你chhōa伊來，按手tī伊ê頂面；
<sup>19</sup> hō͘伊khiā tī祭司Í-lī-a-sat kap全會ê面前，用職任命令伊。
<sup>20</sup> Koh對你ê榮光分hō͘伊，hō͘以色列ê全會lóng聽thàn伊。
<sup>21</sup> 伊tio̍h khiā tī祭司Í-lī-a-sat ê面前，Í-lī-a-sat tio̍h照O͘-lêng ê判斷，tī耶和華ê面前，替伊求問；伊kap以色列全會ê眾人lóng tio̍h照伊ê命令來出，照伊ê命令來入。
<sup>22</sup> 摩西就照耶和華所命令伊ê來行；伊chhōa約書亞來，hō͘伊khiā tī祭司Í-lī-a-sat kap全會ê面前，
<sup>23</sup> 按手tī伊ê頂面，用命令交託伊；是照耶和華託摩西所講ê話。

</p></div><div class="p_right"><div class="chap">=== 民數記 · 第 27 章 ===</div><p>
<sup>1</sup> Sio̍k Iok-sek ê kiáⁿ Má-ná-se ê cho̍k, ū Má-ná-se ê goân-sun, Má-kiat ê cheng-sun, Ki-lia̍t ê sun, Hi-hut ê kiáⁿ, Se-lô-hui-hap ê cha-bó͘-kiáⁿ, miâ-kiò Má-la̍h, Ná-a, Hat-la̍h, Bi̍t-ka, Tek-sat;
<sup>2</sup> in chìn-chêng lâi, khiā tī hōe-bō͘ mn̂g-kháu, tī Mô͘-se kap chè-si A-lûn, Í-lī-a-sat, í-ki̍p chèng siú-léng, kap hōe-chiòng ê bīn-chêng, kóng,
<sup>3</sup> Goán lāu-pē sí tī khòng-iá, i m̄-sī tī Khó-la̍h ê tóng-lāi, tâng-tóng chū-chi̍p kong-kek Iâ-hô-hoa; sī tī ka-kī ê chōe-tiong sí; i iā bô kiáⁿ.
<sup>4</sup> Siáⁿ-sū in-ūi goán lāu-pē bô kiáⁿ, chiū chiong i ê miâ tùi i ê cho̍k-tiong tû-khì ah?  Chhiáⁿ tī goán lāu-pē ê hiaⁿ-tī tiong pun gia̍p hō͘ goán.
<sup>5</sup> Mô͘-se chiū chiong in ê àn-kiāⁿ pâi-lia̍t tī Iâ-hô-hoa ê bīn-chêng.
<sup>6</sup> Iâ-hô-hoa hoan-hù Mô͘-se kóng,
<sup>7</sup> Se-lô-hui-hap ê cha-bó͘-kiáⁿ só͘-kóng-ê ū chêng-lí; lí tek-khak tio̍h tī in lāu-pē ê hiaⁿ-tī tiong, pun tōe hō͘ in chòe-gia̍p, tio̍h chiong in lāu-pē ê sán-gia̍p kui hō͘ in.
<sup>8</sup> Lí iā tio̍h hoan-hù Í-sek-lia̍t lâng kóng, Lâng nā sí bô kiáⁿ, chiū tio̍h chiong i ê sán-gia̍p kui hō͘ i ê cha-bó͘-kiáⁿ.
<sup>9</sup> I nā bô cha-bó͘-kiáⁿ, chiū tio̍h chiong i ê gia̍p hō͘ i ê hiaⁿ-tī.
<sup>10</sup> I nā bô hiaⁿ-tī, chiū tio̍h chiong i ê gia̍p hō͘ i ê lāu-pē ê hiaⁿ-tī.
<sup>11</sup> I ê lāu-pē nā bô hiaⁿ-tī, chiū tio̍h chiong i ê gia̍p hō͘ i ê cho̍k-tiong chì-chhin ê, i chiū tit-tio̍h chòe-gia̍p;  che beh chòe Í-sek-lia̍t lâng toàn tiāⁿ-tio̍h ê lē;  sī chiàu Iâ-hô-hoa só͘ hoan-hù Mô͘-se ê.
<sup>12</sup> Iâ-hô-hoa tùi Mô͘-se kóng, Lí chiūⁿ chit ê A-pa-lîm ê soaⁿ, khòaⁿ Góa siúⁿ-sù Í-sek-lia̍t lâng ê tōe.
<sup>13</sup> Khòaⁿ liáu-āu lí iā beh tò-chó͘;  chhin-chhiūⁿ lí ê hiaⁿ A-lûn tò-khì chi̍t-iūⁿ.
<sup>14</sup> In-ūi lín tī Sîm ê khòng-iá, tng hōe-chiòng kè-kàu ê sî, ûi-pōe Góa ê ōe, bô tī chhèng-chhut chúi ê só͘-chāi, hōe-chiòng ê bīn-chêng, chun Góa chòe-sèng. (Chit ê chúi chiū-sī tī Sîm ê khòng-iá, Ka-te-su ê Bí-lī-pa ê chúi.)
<sup>15</sup> Mô͘-se tùi Iâ-hô-hoa kóng, Siúⁿ-sù oa̍h-miā hō͘ kìⁿ-nā ū jio̍k-thé-ê ê Siōng-tè Iâ-hô-hoa ah,
<sup>16</sup> goān Lí siat-li̍p chi̍t-lâng lâi tī-lí hōe-chiòng,
<sup>17</sup> thang tī in ê bīn-chêng chhut-khì, iā tī in ê bīn-chêng ji̍p-lâi, thang chhōa in chhut-khì, iā chhōa in ji̍p-lâi, bián-tit Iâ-hô-hoa ê hōe-chiòng chhin-chhiūⁿ bô bo̍k-chiá ê iûⁿ-kûn chi̍t-poaⁿ.
<sup>18</sup> Iâ-hô-hoa tùi Mô͘-se kóng, Lùn ê kiáⁿ Iok-su-a, i ê sim-lāi ū sèng-sîn, lí chhōa i lâi, hōaⁿ-chhiú tī i ê téng-bīn;
<sup>19</sup> hō͘ i khiā tī chè-si Í-lī-a-sat  kap choân-hōe ê bīn-chêng, ēng chit-jīm bēng-lēng i.
<sup>20</sup> Koh tùi lí ê êng-kng pun hō͘ i, hō͘ Í-sek-lia̍t ê choân-hōe lóng thiaⁿ-thàn i.
<sup>21</sup> I tio̍h khiā tī chè-si Í-lī-a-sat ê bīn-chêng, Í-lī-a-sat tio̍h chiàu O͘-lêng ê phòaⁿ-toàn, tī Iâ-hô-hoa ê bīn-chêng, thòe i kiû-mn̄g;  i kap Í-sek-lia̍t choân-hōe ê chèng-lâng lóng tio̍h chiàu i ê bēng-lēng lâi chhut, chiàu i ê bēng-lēng lâi ji̍p.
<sup>22</sup> Mô͘-se chiū chiàu Iâ-hô-hoa só͘ bēng-lēng i-ê lâi kiâⁿ;  i chhōa Iok-su-a lâi, hō͘ i khiā tī chè-si Í-lī-a-sat kap choân-hōe ê bīn-chêng,
<sup>23</sup> hōaⁿ-chhiú tī i ê téng-bīn, ēng bēng-lēng kau-thok i;  sī chiàu Iâ-hô-hoa thok Mô͘-se só͘ kóng ê ōe.

</p></div></div><div class="p_outer"><div class="p_left"> <div class="chap">=== 民數記 · 第 28 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h命令以色列人講：我ê禮物，就是獻hō͘我做芳芳chiah-ê火祭ê食物，lín tio̍h照日期謹慎獻hō͘我。
<sup>3</sup> Koh tio̍h kā in講：Lín tio̍h獻hō͘耶和華ê火祭，就是無瑕疵未滿年ê羊káng-á，ta̍k日兩隻，做久長獻ê燒祭。
<sup>4</sup> 早起時tio̍h獻羊á一隻，黃昏ê時tio̍h獻羊á一隻。
<sup>5</sup> Koh tio̍h獻幼麵粉i-hoat十份一，kap調和khoeh好ê油一him四份一做素祭。
<sup>6</sup> 這是tī西奈山所定tio̍h做常常獻ê燒祭，就是獻hō͘耶和華做芳芳ê火祭。
<sup>7</sup> 為tio̍h chit一隻羊á，tio̍h續獻灌奠ê酒，一him四份ê一份；tī聖所中，你tio̍h將厚ê酒獻hō͘耶和華做灌奠。
<sup>8</sup> Ê-hng時，tio̍h獻第二隻羊á，親像早起時ê素祭，也親像伊ê灌奠，獻伊hō͘耶和華做芳芳ê火祭。
<sup>9</sup> Koh tī安歇日tio̍h獻兩隻無瑕疵未滿年ê羊káng-á，也用調和油ê幼麵粉i-hoat十份ê兩份，做素祭，kap伊ê灌奠。
<sup>10</sup> 這是ta̍k-ê安歇日ê燒祭，hit-ê常常獻ê燒祭，kap伊ê灌奠以外。
<sup>11</sup> Ta̍k月ê初一，lín tio̍h獻燒祭hō͘耶和華，就是牛káng-á兩隻，綿羊káng一隻，無瑕疵未滿年ê羊káng-á七隻。
<sup>12</sup> 為 ta̍k隻牛káng-á，tio̍h用調和油ê幼麵粉i-hoat十份ê三份，做素祭；為hit隻羊káng，也tio̍h用調和油ê幼麵粉i-hoat十份ê兩份，做素祭。
<sup>13</sup> 為tio̍h ta̍k隻羊á tio̍h用調和油ê幼麵粉十份ê一份，做素祭，kap芳芳ê燒祭；是獻hō͘耶和華ê火祭。
<sup>14</sup> 伊ê灌奠tio̍h用酒，為tio̍h一隻牛káng-á用半him，為tio̍h一隻羊káng用一him ê三份一，為tio̍h一隻羊á就用一him ê四份一；這是ta̍k月ê燒祭，一年ê中間，ta̍k月tio̍h án-ni。
<sup>15</sup> Koh tio̍h用一隻山羊káng做贖罪祭，獻hō͘耶和華；tio̍h tī常常獻ê燒祭，kap伊ê灌奠，以外來獻伊。
<sup>16</sup> 正月十四日是耶和華ê Pôaⁿ過節。
<sup>17</sup> Chit月十五日是節筵；tio̍h食無酵餅七日久。
<sup>18</sup> Tī伊ê頭一日tio̍h有聖會，lóng m̄-thang做勞動ê工。
<sup>19</sup> 你tio̍h獻火祭做燒祭hō͘耶和華，就是牛káng-á兩隻，綿羊káng一隻，未滿年ê羊káng-á七隻；lín lóng tio̍h用無瑕疵ê。
<sup>20</sup> In ê素祭，用調和油ê幼麵粉，為tio̍h一隻牛káng獻十份三，為tio̍h一隻羊káng獻十份兩。
<sup>21</sup> 為tio̍h hit七隻羊á，ta̍k隻tio̍h獻十份一。
<sup>22</sup> Koh獻一隻山羊káng做贖罪祭，kā lín贖罪。
<sup>23</sup> Lín獻chiah-ê，tio̍h tī早起時ê燒祭，就是常常獻ê燒祭以外。
<sup>24</sup> 連連七日久，ta̍k日照chit-ê例，用芳芳ê火祭ê食物，獻hō͘耶和華；tio̍h tī常常獻ê燒祭，kap伊ê灌奠，以外來獻。
<sup>25</sup> 第七日lín tio̍h有聖會，lóng m̄-thang做甚麼勞動ê工5。
<sup>26</sup> 七個七日節，起頭熟ê土產，lín獻新ê素祭hō͘耶和華ê日，tio̍h有聖會，lóng m̄-thang做勞動ê工。
<sup>27</sup> Lín tio̍h獻芳芳ê燒祭hō͘耶和華，就是牛káng-á兩隻，綿羊káng-á一隻，未滿年ê羊káng-á七隻。
<sup>28</sup> In ê素祭，用調和油ê幼麵粉，為tio̍h一隻牛káng獻十份三，為tio̍h一隻羊káng獻十份兩。
<sup>29</sup> 為tio̍h hit七隻羊á，ta̍k-chiah tio̍h獻十份一。
<sup>30</sup> Koh獻一隻山羊káng，kā lín贖罪。
<sup>31</sup> Lín tio̍h獻chiah-ê，kap伊ê灌奠，tī常常獻ê燒祭kap伊ê素祭以外，lín lóng tio̍h用無瑕疵ê。

</p></div><div class="p_right"><div class="chap">=== 民數記 · 第 28 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h bēng-lēng Í-sek-lia̍t lâng kóng, Góa ê lé-mi̍h, chiū-sī hiàn-hō͘ Góa chòe phang-phang chiah ê hé-chè ê chia̍h-mi̍h, lín tio̍h chiàu ji̍t-kî kín-sīn hiàn hō͘ Góa.
<sup>3</sup> Koh tio̍h kā in kóng, Lín tio̍h hiàn hō͘ Iâ-hô-hoa ê hé-chè, chiū-sī bô hâ-chhû bē-móa-nî ê iûⁿ-káng-á, ta̍k-ji̍t nn̄g-chiah, chòe kú-tn̂g hiàn ê sio-chè.
<sup>4</sup> Chá-khí-sî tio̍h hiàn iûⁿ-á chi̍t-chiah, hông-hun ê sî tio̍h hiàn iûⁿ-á chi̍t-chiah.
<sup>5</sup> Koh tio̍h hiàn iù-mī-hún i-hoat cha̍p-hūn-chi̍t, kap tiau-hô khoeh-hó ê iû chi̍t-him sì-hūn-chi̍t chòe sò͘-chè.
<sup>6</sup> Che sī tī Se-nái soaⁿ só͘ tiāⁿ-tio̍h chòe siông-siông hiàn ê sio-chè, chiū-sī hiàn hō͘ Iâ-hô-hoa chòe phang-phang ê hé-chè.
<sup>7</sup> Ūi-tio̍h chí chi̍t chiah iûⁿ-á, tio̍h sòa hiàn koàn-tiān ê chiú, chi̍t-him sì-hūn ê chi̍t-hūn; tī sèng-só͘ tiong, lí tio̍h chiong kāu ê chiú hiàn hō͘ Iâ-hô-hoa chòe koàn-tiān.
<sup>8</sup> Ê-hng sî, tio̍h hiàn tē-jī chiah iûⁿ-á, chhin-chhiūⁿ chá-khí-sî ê sò͘-chè, iā chhin-chhiūⁿ i ê koàn-tiān, hiàn i hō͘ Iâ-hô-hoa chòe phang-phang ê hé-chè.
<sup>9</sup> Koh tī an-hioh-ji̍t tio̍h hiàn nn̄g-chiah bô hâ-chhû bē-móa-nî ê iûⁿ-káng-á, iā ēng tiau-hô iû ê iù-mī-hún i-hoat cha̍p-hūn ê nn̄g-hūn, chòe sò͘-chè, kap i ê koàn-tiān.
<sup>10</sup> Che sī ta̍k ê an-hioh-ji̍t ê sio-chè, hit ê siông-siông hiàn ê sio-chè, kap i ê koàn-tiān í-gōa.
<sup>11</sup> Ta̍k-ge̍h ê chhoe-it, lín tio̍h hiàn sio-chè hō͘ Iâ-hô-hoa, chiū-sī gû-káng-á nn̄g-chiah, mî-iûⁿ-káng chi̍t-chiah, bô hâ-chhû bē-móa-nî ê iûⁿ-káng-á chhit-chiah.
<sup>12</sup> Ūi ta̍k chiah gû-káng-á, tio̍h ēng tiau-hô iû ê iù-mī-hún i-hoat cha̍p-hūn ê saⁿ-hūn, chòe sò͘-chè;  ūi hit chiah iûⁿ-káng, iā tio̍h ēng tiau-hô iû ê iù-mī-hún i-hoat cha̍p-hūn ê nn̄g-hūn, chòe sò͘-chè.
<sup>13</sup> Ūi-tio̍h ta̍k chiah iûⁿ-á tio̍h ēng tiau-hô iû ê iù-mī-hún cha̍p-hūn ê chi̍t-hūn, chòe sò͘-chè, kap phang-phang ê sio-chè; sī hiàn hō͘ Iâ-hô-hoa ê hé-chè.
<sup>14</sup> I ê koàn-tiān tio̍h ēng chiú, ūi-tio̍h chi̍t chiah gû-káng-á ēng pòaⁿ-him, ūi-tio̍h chi̍t chiah iûⁿ-káng ēng chi̍t-him ê saⁿ-hūn-chi̍t, ūi-tio̍h chi̍t chiah iûⁿ-á chiū ēng chi̍t-him ê sì-hūn-chi̍t;  che sī ta̍k-ge̍h ê sio-chè, chi̍t-nî ê tiong-kan, ta̍k-ge̍h tio̍h án-ni.
<sup>15</sup> Koh tio̍h ēng chi̍t chiah soaⁿ-iûⁿ-káng chòe sio̍k-chōe-chè, hiàn hō͘ Iâ-hô-hoa;  tio̍h tī siông-siông hiàn ê sio-chè, kap i ê koàn-tiān, í-gōa lâi hiàn i.
<sup>16</sup> Chiaⁿ-ge̍h cha̍p-sì ji̍t sī Iâ-hô-hoa ê pôaⁿ-kè-choeh.
<sup>17</sup> Chit-ge̍h cha̍p-gō͘ ji̍t sī choeh-iân; tio̍h chia̍h bô-kàⁿ-piáⁿ chhit-ji̍t kú.
<sup>18</sup> Tī i ê thâu-chi̍t ji̍t tio̍h ū sèng-hōe, lóng m̄-thang chòe lô-tōng ê kang.
<sup>19</sup> Lí tio̍h hiàn hé-chè chòe sio-chè hō͘ Iâ-hô-hoa, chiū-sī gû-káng-á nn̄g-chiah, mî-iûⁿ-káng chi̍t-chiah, bē-móa-nî ê iûⁿ-káng-á chhit-chiah;  lín lóng tio̍h ēng bô hâ-chhû ê.
<sup>20</sup> In ê sò͘-chè, ēng tiau-hô iû ê iù-mī-hún, ūi-tio̍h chi̍t chiah gû-káng hiàn cha̍p-hūn-saⁿ, ūi-tio̍h chi̍t chiah iûⁿ-káng hiàn cha̍p-hūn-nn̄g.
<sup>21</sup> Ūi-tio̍h hí chhit chiah iûⁿ-á, ta̍k chiah tio̍h hiàn cha̍p-hūn-chi̍t.
<sup>22</sup> Koh hiàn chi̍t chiah soaⁿ-iûⁿ-káng chòe sio̍k-chōe-chè, kā lín sio̍k-chōe.
<sup>23</sup> Lín hiàn chiah-ê, tio̍h tī chá-khí-sî ê sio-chè, chiū-sī siông-siông hiàn ê sio-chè í-gōa.
<sup>24</sup> Liân-liân chhit-ji̍t kú, ta̍k-ji̍t chiàu chit ê lē, ēng phang-phang ê hé-chè ê chia̍h-mi̍h, hiàn hō͘ Iâ-hô-hoa;  tio̍h tī siông-siông hiàn ê sio-chè, kap i ê koàn-tiān, í-gōa lâi hiàn.
<sup>25</sup> Tē-chhit ji̍t lín tio̍h ū sèng-hōe, lóng m̄-thang chòe sím-mi̍h lô-tōng ê kâng.
<sup>26</sup> Chhit ê chhit ji̍t choeh, khí-thâu-se̍k ê thó͘-sán, lín hiàn sin ê sò͘-chè hō͘ Iâ-hô-hoa ê ji̍t, tio̍h ū sèng-hōe, lóng m̄-thang chòe lô-tōng ê kang.
<sup>27</sup> Lín tio̍h hiàn phang-phang ê sio-chè hō͘ Iâ-hô-hoa, chiū-sī gû-káng-á nn̄g-chiah, mî-iûⁿ-káng-á chi̍t-chiah, bē-móa-nî ê iûⁿ-káng-á chhit-chiah.
<sup>28</sup> In ê sò͘-chè, ēng tiau-hô iû ê iù-mī-hún, ūi-tio̍h chi̍t chiah gû-káng hiàn cha̍p-hūn-saⁿ, ūi-tio̍h chi̍t chiah iûⁿ-káng hiàn cha̍p-hūn-nn̄g.
<sup>29</sup> Ūi-tio̍h hí chhit chiah iûⁿ-á, ta̍k-chiah tio̍h hiàn cha̍p-hūn-chi̍t.
<sup>30</sup> Koh hiàn chi̍t chiah soaⁿ-iûⁿ-káng,  kā lín sio̍k-chōe.
<sup>31</sup> Lín tio̍h hiàn chiah-ê, kap i ê koàn-tiān, tī siông-siông hiàn ê sio-chè kap i ê sò͘-chè í-gōa, lín lóng tio̍h ēng bô hâ-chhû-ê.

</p></div></div><div class="p_outer"><div class="p_left"> <div class="chap">=== 民數記 · 第 29 章 ===</div><p>
<sup>1</sup> 七月初一lín tio̍h有聖會，lóng m̄-thang做勞動ê工；這是lín pûn哨角ê日。
<sup>2</sup> Lín tio̍h獻芳芳ê燒祭hō͘耶和華，就是牛káng-á一隻，綿羊káng一隻未滿年ê羊káng-á七隻，lóng tio̍h無瑕疵ê。
<sup>3</sup> In ê素祭，用調和油ê幼麵粉，為tio̍h一隻牛káng獻i-hoat十份三，為tio̍h一隻羊káng獻十份兩。
<sup>4</sup> 為tio̍h hit七隻羊á，ta̍k-chiah tio̍h獻十份一。
<sup>5</sup> Koh獻一隻山羊káng做贖罪祭，kā lín贖罪。
<sup>6</sup> Chiah-ê是ta̍k月初一ê燒祭，kap伊ê素祭，以及常常獻ê燒祭，kap in ê素祭，以及伊ê灌奠，各照伊ê例以外，lóng做芳芳ê火祭獻hō͘耶和華。
<sup>7</sup> 七月初十日，lín tio̍h有聖會，tio̍h刻苦家己ê心，lóng m̄-thang做工。
<sup>8</sup> Lín tio̍h獻芳芳ê燒祭hō͘耶和華，就是牛káng-á一隻，綿羊káng一隻，未滿年ê羊káng-á七隻，lóng tio̍h無瑕疵ê。
<sup>9</sup> In ê素祭，用調和油ê幼麵粉，為tio̍h一隻牛káng獻十份三，為tio̍h一隻羊káng獻十份兩；
<sup>10</sup> 為tio̍h hit七隻羊á，ta̍k隻tio̍h獻十份一。
<sup>11</sup> Koh獻一隻山羊káng做贖罪祭；這是tī贖罪祭，kap常常獻ê燒祭，kap in ê素祭，以及in ê灌奠以外。
<sup>12</sup> 七月十五日，lín tio̍h有聖會，lóng m̄-thang做勞動ê工；tio̍h七日久守節服事耶和華。
<sup>13</sup> Lín tio̍h獻燒祭做芳芳ê火祭hō͘耶和華，就是細隻ê牛káng-á十三隻，綿羊káng兩隻，未滿年ê羊á十四隻，lóng tio̍h無瑕疵ê。
<sup>14</sup> In ê素祭用調和油ê幼麵粉，為tio̍h chit十三隻牛káng，ta̍k隻牛káng獻十份三，為tio̍h兩隻綿羊káng，ta̍k隻綿羊káng獻十份兩，
<sup>15</sup> 為tio̍h hit十四隻羊á，ta̍k隻羊á獻十份一。
<sup>16</sup> 也獻一隻山羊káng做贖罪祭；這是tī常常獻ê燒祭，kap伊ê素祭，kap伊ê灌奠以外。
<sup>17</sup> 第二日tio̍h獻細隻牛káng-á十二隻，綿羊káng兩隻，未滿年ê羊á十四隻，lóng tio̍h無瑕疵ê；
<sup>18</sup> 也為tio̍h牛káng，羊káng，kap羊á，續獻伊ê素祭，伊ê灌奠，lóng照in ê數額，照hit-ê例；
<sup>19</sup> 也獻一隻山羊káng做贖罪祭；這是tī常常獻ê燒祭，kap伊ê素祭，kap伊ê灌奠以外。
<sup>20</sup> 第三日tio̍h獻牛káng-á十一隻，綿羊káng兩隻，未滿年ê羊á十四隻，lóng tio̍h無瑕疵ê；
<sup>21</sup> 也為tio̍h牛káng，羊káng，kap羊á，續獻伊ê素祭，伊ê灌奠，lóng照in ê數額，照hit-ê例；
<sup>22</sup> 也獻一隻山羊káng做贖罪祭；這是tī常常獻ê燒祭，kap伊ê素祭，kap伊ê灌奠以外。
<sup>23</sup> 第四日tio̍h獻牛káng-á十隻，綿羊káng兩隻，未滿年ê羊á十四隻，lóng tio̍h無瑕疵ê；
<sup>24</sup> 也為tio̍h牛káng，羊káng，kap羊á，續獻伊ê素祭，伊ê灌奠，lóng照in ê數額，照hit-ê例；
<sup>25</sup> 也獻一隻山羊káng做贖罪祭；這是tī常常獻ê燒祭，kap伊ê素祭，kap伊ê灌奠以外。
<sup>26</sup> 第五日tio̍h獻牛káng-á 九隻，綿羊káng兩隻，未滿年ê羊á十四隻，lóng tio̍h無瑕疵ê；
<sup>27</sup> 也為tio̍h牛káng，羊káng，kap羊á，續獻伊ê素祭，伊ê灌奠，lóng照in ê數額，照hit-ê例；
<sup>28</sup> 也獻一隻山羊káng做贖罪祭；這是tī常常獻ê燒祭，kap伊ê素祭，kap伊ê灌奠以外。
<sup>29</sup> 第六日tio̍h獻牛káng-á八隻，綿羊káng兩隻，未滿年ê羊á十四隻，lóng tio̍h無瑕疵ê；
<sup>30</sup> 也為tio̍h牛káng，羊káng，kap羊á，續獻伊ê素祭，伊ê灌奠，lóng照in ê數額，照hit-ê例；
<sup>31</sup> 也獻一隻山羊káng做贖罪祭；這是tī常常獻ê燒祭，kap伊ê素祭，kap伊ê灌奠以外。
<sup>32</sup> 第七日tio̍h獻牛káng-á七隻，綿羊káng兩隻，未滿年ê羊á十四隻，lóng tio̍h無瑕疵ê；
<sup>33</sup> 也為tio̍h牛káng，羊káng，kap羊á，續獻伊ê素祭，伊ê灌奠，lóng照in ê數額，照hit-ê例；
<sup>34</sup> 也獻一隻山羊káng做贖罪祭；這是tī常常獻ê燒祭kap伊ê素祭，kap伊ê灌奠以外。
<sup>35</sup> 第八日lín tio̍h有嚴肅-hōe，lóng m̄-thang做勞動ê工。
<sup>36</sup> Lín tio̍h獻燒祭做芳芳ê火祭hō͘耶和華，就是牛káng一隻，綿羊káng一隻，未滿年ê羊á七隻，無瑕疵ê；
<sup>37</sup> 也為tio̍h牛káng，羊káng，kap羊á，續獻伊ê素祭，伊ê灌奠，lóng照in ê數額，照hit-ê例；
<sup>38</sup> 也獻一隻公ê山羊做贖罪祭；這是tī常常獻ê燒祭kap伊ê素祭，kap伊ê灌奠以外。
<sup>39</sup> Tī lín chiah-ê節期，tio̍h用chiah-ê獻hō͘耶和華，lóng tī所hē ê願，kap甘心所獻ê以外，做lín ê燒祭、素祭、灌奠，kap平安祭。
<sup>40</sup> 耶和華所命令摩西ê，摩西就照án-ni lóng kā以色列人講。

</p></div><div class="p_right"><div class="chap">=== 民數記 · 第 29 章 ===</div><p>
<sup>1</sup> Chhit-ge̍h chhoe-it lín tio̍h ū sèng-hōe, lóng m̄-thang chòe lô-tōng ê kang;  che sī lín pûn sàu-kak ê ji̍t.
<sup>2</sup> Lín tio̍h hiàn phang-phang ê sio-chè hō͘ Iâ-hô-hoa, chiū-sī gû-káng-á chi̍t-chiah, mî-iûⁿ-káng chi̍t-chiah bē-móa-nî ê iûⁿ-káng-á chhit-chiah, lóng tio̍h bô hâ-chhû-ê.
<sup>3</sup> In ê sò͘-chè, ēng tiau-hô iû ê iù-mī-hún, ūi-tio̍h chi̍t chiah gû-káng hiàn i-hoat cha̍p-hūn-saⁿ, ūi-tio̍h chi̍t-chiah iûⁿ-káng hiàn cha̍p-hūn-nn̄g.
<sup>4</sup> Ūi-tio̍h hí chhit chiah iûⁿ-á, ta̍k-chiah tio̍h hiàn cha̍p-hūn-chi̍t.
<sup>5</sup> Koh hiàn chi̍t chiah soaⁿ-iûⁿ-káng chòe sio̍k-chōe-chè, kā lín sio̍k-chōe.
<sup>6</sup> Chiah-ê sī ta̍k-ge̍h chhoe-it ê sio-chè, kap i ê sò͘-chè, í-ki̍p siông-siông hiàn ê sio-chè, kap in ê sò͘-chè, í-ki̍p i ê koàn-tiān, kok chiàu i ê lē í-gōa, lóng chòe phang-phang ê hé-chè hiàn hō͘ Iâ-hô-hoa.
<sup>7</sup> Chhit-ge̍h chhoe-cha̍p ji̍t, lín tio̍h ū sèng-hōe, tio̍h khek-khó͘ ka-kī ê sim, lóng m̄-thang chòe-kang.
<sup>8</sup> Lín tio̍h hiàn phang-phang ê sio-chè hō͘ Iâ-hô-hoa, chiū-sī gû-káng-á chi̍t-chiah, mî-iûⁿ-káng chi̍t-chiah, bē-móa-nî ê iûⁿ-káng-á chhit-chiah, lóng tio̍h bô hâ-chhû-ê.
<sup>9</sup> In ê sò͘-chè, ēng tiau-hô iû ê iù-mī-hún, ūi-tio̍h chi̍t chiah gû-káng hiàn cha̍p-hūn-saⁿ, ūi-tio̍h chi̍t chiah iûⁿ-káng hiàn cha̍p-hūn-nn̄g;
<sup>10</sup> ūi-tio̍h hí chhit-chiah iûⁿ-á, ta̍k-chiah tio̍h hiàn cha̍p-hūn-chi̍t.
<sup>11</sup> Koh hiàn chi̍t chiah soaⁿ-iûⁿ-káng chòe sio̍k-chōe-chè;  che sī tī sio̍k-chōe-chè, kap siông-siông hiàn ê sio-chè, kap in ê sò͘-chè, í-ki̍p in ê koàn-tiān í-gōa.
<sup>12</sup> Chhit-ge̍h cha̍p-gō͘ ji̍t, lín tio̍h ū sèng-hōe, lóng m̄-thang chòe lô-tōng ê kang;  tio̍h chhit-ji̍t kú siú-choeh ho̍k-sāi Iâ-hô-hoa.
<sup>13</sup> Lín tio̍h hiàn sio-chè chòe phang-phang ê hé-chè hō͘ Iâ-hô-hoa, chiū-sī sòe-chiah ê gû-káng-á cha̍p-saⁿ chiah, mî-iûⁿ-káng nn̄g-chiah, bē-móa-nî ê iûⁿ-á cha̍p-sì chiah, lóng tio̍h bô hâ-chhû-ê.
<sup>14</sup> In ê sò͘-chè ēng tiau-hô iû ê iù-mī-hún, ūi-tio̍h chit cha̍p-saⁿ chiah gû-káng, ta̍k chiah gû-káng hiàn cha̍p-hūn-saⁿ, ūi-tio̍h nn̄g chiah mî-iûⁿ-káng, ta̍k chiah mî-iûⁿ-káng hiàn cha̍p-hūn-nn̄g,
<sup>15</sup> ūi-tio̍h hí cha̍p-sì chiah iûⁿ-á, ta̍k chiah iûⁿ-á hiàn cha̍p-hūn-chi̍t.
<sup>16</sup> Iā hiàn chi̍t chiah soaⁿ-iûⁿ-káng chòe sio̍k-chōe-chè;  che sī tī siông-siông hiàn ê sio-chè, kap i ê sò͘-chè, kap i ê koàn-tiān í-gōa.
<sup>17</sup> Tē-jī ji̍t tio̍h hiàn sòe-chiah gû-káng-á cha̍p-jī chiah, mî-iûⁿ-káng nn̄g-chiah, bē-móa-nî ê iûⁿ-á cha̍p-sì-chiah, lóng tio̍h bô hâ-chhû-ê;
<sup>18</sup> iā ūi-tio̍h gû-káng, iûⁿ-káng, kap iûⁿ-á, sòa hiàn i ê sò͘-chè, i ê koàn-tiān, lóng chiàu in ê siàu-gia̍h, chiàu hit ê lē;
<sup>19</sup> iā hiàn chi̍t chiah soaⁿ-iûⁿ-káng chòe sio̍k-chōe-chè;  che sī tī siông-siông hiàn ê sio-chè, kap i ê sò͘-chè, kap i ê koàn-tiān í-gōa.
<sup>20</sup> Tē-saⁿ ji̍t tio̍h hiàn gû-káng-á cha̍p-it-chiah, mî-iûⁿ-káng nn̄g-chiah, bē-móa-nî ê iûⁿ-á cha̍p-sì-chiah, lóng tio̍h bô hâ-chhû-ê;
<sup>21</sup> iā ūi-tio̍h gû-káng, iûⁿ-káng, kap iûⁿ-á, sòa hiàn i ê sò͘-chè, i ê koàn-tiān, lóng chiàu in ê siàu-gia̍h, chiàu hit ê lē;
<sup>22</sup> iā hiàn chi̍t chiah soaⁿ-iûⁿ-káng chòe sio̍k-chōe-chè;  che sī tī siông-siông hiàn ê sio-chè, kap i ê sò͘-chè, kap i ê koàn-tiān í-gōa.
<sup>23</sup> Tē-sì ji̍t tio̍h hiàn gû-káng-á cha̍p-chiah, mî-iûⁿ-káng nn̄g-chiah, bē-móa-nî ê iûⁿ-á cha̍p-sì-chiah, lóng tio̍h bô hâ-chhû-ê;
<sup>24</sup> iā ūi-tio̍h gû-káng, iûⁿ-káng, kap iûⁿ-á, sòa hiàn i ê sò͘-chè, i ê koàn-tiān, lóng chiàu in ê siàu-gia̍h, chiàu hit ê lē;
<sup>25</sup> iā hiàn chi̍t chiah soaⁿ-iûⁿ-káng chòe sio̍k-chōe-chè;  che sī tī siông-siông hiàn ê sio-chè, kap i ê sò͘-chè, kap i ê koàn-tiān í-gōa.
<sup>26</sup> Tē-gō͘ ji̍t tio̍h hiàn gû-káng-á káu-chiah, mî-iûⁿ-káng nn̄g-chiah, bē-móa-nî ê iûⁿ-á cha̍p-sì-chiah, lóng tio̍h bô hâ-chhû-ê;
<sup>27</sup> iā ūi-tio̍h gû-káng, iûⁿ-káng, kap iûⁿ-á, sòa hiàn i ê sò͘-chè, i ê koàn-tiān, lóng chiàu in ê siàu-gia̍h, chiàu hit ê lē;
<sup>28</sup> iā hiàn chi̍t chiah soaⁿ-iûⁿ-káng chòe sio̍k-chōe-chè;  che sī tī siông-siông hiàn ê sio-chè, kap i ê sò͘-chè, kap i ê koàn-tiān í-gōa.
<sup>29</sup> Tē-la̍k ji̍t tio̍h hiàn gû-káng-á poeh-chiah, mî-iûⁿ-káng nn̄g-chiah, bē-móa-nî ê iûⁿ-á cha̍p-sì-chiah, lóng tio̍h bô hâ-chhû-ê;
<sup>30</sup> iā ūi-tio̍h gû-káng, iûⁿ-káng, kap iûⁿ-á, sòa hiàn i ê sò͘-chè, i ê koàn-tiān, lóng chiàu in ê siàu-gia̍h, chiàu hit ê lē;
<sup>31</sup> iā hiàn chi̍t chiah soaⁿ-iûⁿ-káng chòe sio̍k-chōe-chè;  che sī tī siông-siông hiàn ê sio-chè, kap i ê sò͘-chè, kap i ê koàn-tiān í-gōa.
<sup>32</sup> Tē-chhit ji̍t tio̍h hiàn gû-káng-á chhit-chiah, mî-iûⁿ-káng nn̄g-chiah, bē-móa-nî ê iûⁿ-á cha̍p-sì chiah, lóng tio̍h bô hâ-chhû-ê;
<sup>33</sup> iā ūi-tio̍h gû-káng, iûⁿ-káng, kap iûⁿ-á, sòa hiàn i ê sò͘-chè, i ê koàn-tiān, lóng chiàu in ê siàu-gia̍h, chiàu hit ê lē;
<sup>34</sup> iā hiàn chi̍t chiah soaⁿ-iûⁿ-káng chòe sio̍k-chōe-chè;  che sī tī siông-siông hiàn ê sio-chè kap i ê sò͘-chè, kap i ê koàn-tiān í-gōa.
<sup>35</sup> Tē-poeh ji̍t lín tio̍h ū giâm-siok-hōe, lóng m̄-thang chòe lô-tōng ê kang.
<sup>36</sup> Lín tio̍h hiàn sio-chè chòe phang-phang ê hé-chè hō͘ Iâ-hô-hoa, chiū-sī gû-káng chi̍t-chiah, mî-iûⁿ-káng chi̍t-chiah, bē-móa-nî ê iûⁿ-á chhit-chiah, bô hâ-chhû-ê;
<sup>37</sup> iā ūi-tio̍h gû-káng, iûⁿ-káng, kap iûⁿ-á, sòa hiàn i ê sò͘-chè, i ê koàn-tiān, lóng chiàu in ê siàu-gia̍h, chiàu hit ê lē;
<sup>38</sup> iā hiàn chi̍t chiah kang ê soaⁿ-iûⁿ chòe sio̍k-chōe-chè;  che sī tī siông-siông hiàn ê sio-chè kap i ê sò͘-chè, kap i ê koàn-tiān í-gōa.
<sup>39</sup> Tī lín chiah ê choeh-kî, tio̍h ēng chiah-ê hiàn hō͘ Iâ-hô-hoa, lóng tī só͘ hē ê goān, kap kam-sim só͘ hiàn-ê í-gōa, chòe lín ê sio-chè, sò͘-chè, koàn-tiān, kap pêng-an-chè.
<sup>40</sup> Iâ-hô-hoa só͘ bēng-lēng Mô͘-se ê, Mô͘-se chiū chiàu án-ni lóng kā Í-sek-lia̍t lâng kóng.

</p></div></div><div class="p_outer"><div class="p_left"> <div class="chap">=== 民數記 · 第 30 章 ===</div><p>
<sup>1</sup> 摩西吩咐以色列ta̍k支派ê頭人，kā in講：耶和華所命令ê是án-ni。
<sup>2</sup> 人若對耶和華下願，á是chiù-chōa，用一個約家己約束，就m̄-thang吞食伊ê話，tio̍h照伊ê嘴所講出ê，一盡行伊。
<sup>3</sup> Cha-bó͘-gín-á少年iáu tī老父ê家ê時，若對耶和華下願，用約來家己約束，
<sup>4</sup> 伊ê老父聽見伊所hē ê願，kap約束家己ê約，伊ê老父若靜靜無chhap伊，伊所hē chiah-ê願的確成立，伊所家己約束ê約，也的確成立。
<sup>5</sup> 總是老父聽見ê日，無允准伊，伊所hē chiah-ê願kap家己約束hiah-ê約，lóng無成立；耶和華也beh赦免伊，因為伊ê老父無允准。
<sup>6</sup> 伊出嫁ê時，若已經有hē願，á是伊ê嘴隨便講出約束家己ê話tī伊ê身上；
<sup>7</sup> 伊ê丈夫若聽見，也tī聽見ê日靜靜無chhap伊，就伊所hē chiah-ê願，的確成立；伊家己約束ê約，也的確成立。
<sup>8</sup> 總是伊ê丈夫聽見ê日，無允准伊，就廢無伊所hē ê願，kap伊ê嘴隨便講出約束家己ê話，耶和華也beh赦免伊。
<sup>9</sup> 守寡婦人人，á是受離出ê婦人人，所hē ê願，kap伊家己約束ê話，lóng beh成立tī伊ê身上。
<sup>10</sup> 婦人人若tī丈夫ê厝hē願，á是chiù-chōa，用約來約束家己，
<sup>11</sup> 丈夫聽見，靜靜無chhap伊，也無m̄允准，伊所hē chiah-ê願lóng beh成立，也伊約束家己ê約也beh成立。
<sup>12</sup> 總是丈夫聽見ê日，若kā伊廢無，見若伊ê嘴所出ê，或是所hē ê願，á是家己約ê，就lóng bōe成立；因為伊ê丈夫已經廢無伊；耶和華也beh赦免伊。
<sup>13</sup> 見若所hē ê願，kap約束ê chiù-chōa，來刻苦家己，伊ê丈夫thang成立伊，伊ê丈夫也thang廢無伊。
<sup>14</sup> 總是伊ê丈夫日日靜靜無chhap伊，就成立伊所hē hiah-ê願，kap約束伊ê話，因為伊ê丈夫聽見ê日靜靜無chhap伊，伊就成立伊。
<sup>15</sup> 總是丈夫聽見了後廢無伊，就伊tio̍h擔當婦人人ê罪。
<sup>16</sup> Chiah-ê是耶和華所命令摩西ê，論起丈夫對tī婦人人，老父對tī少年ê cha-bó͘-kiáⁿ tòa tī家內ê規例。

</p></div><div class="p_right"><div class="chap">=== 民數記 · 第 30 章 ===</div><p>
<sup>1</sup> Mô͘-se hoan-hù Í-sek-lia̍t ta̍k chi-phài ê thâu-lâng, kā in kóng, Iâ-hô-hoa só͘ bēng-lēng-ê sī án-ni.
<sup>2</sup> Lâng nā tùi Iâ-hô-hoa hē-goān, á-sī chiù-chōa, ēng chi̍t ê iok ka-kī iok-sok, chiū m̄-thang thun-chia̍h i ê ōe, tio̍h chiàu i ê chhùi só͘ kóng-chhut-ê, it-chīn kiâⁿ i.
<sup>3</sup> Cha-bó͘-gín-á siàu-liân iáu tī lāu-pē ê ke ê sî, nā tùi Iâ-hô-hoa hē-goān, ēng iok lâi ka-kī iok-sok,
<sup>4</sup> i ê lāu-pē thiaⁿ-kìⁿ i só͘ hē ê goān, kap iok-sok ka-kī ê iok, i ê lāu-pē nā chēng-chēng bô chhap i, i só͘ hē chiah ê goān tek-khak sêng-li̍p, i só͘ ka-kī iok-sok ê iok, iā tek-khak sêng-li̍p.
<sup>5</sup> Chóng-sī lāu-pē thiaⁿ-kìⁿ ê ji̍t, bô ún-chún i, i só͘ hē chiah ê goān kap ka-kī iok-sok hiah ê iok, lóng bô sêng-li̍p;  Iâ-hô-hoa iā beh sià-bián i, in-ūi i ê lāu-pē bô ún-chún.
<sup>6</sup> I chhut-kè ê sî, nā í-keng ū hē-goān, á-sī i ê chhùi sûi-piān kóng-chhut iok-sok ka-kī ê ōe tī i ê sin-chiūⁿ;
<sup>7</sup> i ê tiōng-hu nā thiaⁿ-kìⁿ, iā tī thiaⁿ-kìⁿ ê ji̍t chēng-chēng bô chhap i, chiū i só͘ hē chiah ê goān, tek-khak sêng-li̍p;  i ka-kī iok-sok ê iok, iā tek-khak sêng-li̍p.
<sup>8</sup> Chóng-sī i ê tiōng-hu thiaⁿ-kìⁿ ê ji̍t, bô ún-chún i, chiū hòe-bô i só͘ hē ê goān, kap i ê chhùi sûi-piān kóng-chhut iok-sok ka-kī ê ōe, Iâ-hô-hoa iā beh sià-bián i.
<sup>9</sup> Chiú-kóaⁿ hū-jîn-lâng, á-sī siū lī-chhut ê hū-jîn-lâng, só͘ hē ê goān, kap i ka-kī iok-sok ê ōe, lóng beh sêng-li̍p tī i ê sin-chiūⁿ.
<sup>10</sup> Hū-jîn-lâng nā tī tiōng-hu ê chhù hē-goān, á-sī chiù-chōa, ēng iok lâi iok-sok ka-kī,
<sup>11</sup> tiōng-hu thiaⁿ-kìⁿ, chēng-chēng bô chhap i, iā bô m̄ ún-chún, i só͘ hē chiah ê goān lóng beh sêng-li̍p, iā i iok-sok ka-kī ê iok iā beh sêng-li̍p.
<sup>12</sup> Chóng-sī tiōng-hu thiaⁿ-kìⁿ ê ji̍t, nā kā i hòe-bô, kìⁿ-nā i ê chhùi só͘ chhut ê, he̍k-sī só͘ hē ê goān, á-sī ka-kī iok-ê, chiū lóng bōe sêng-li̍p;  in-ūi i ê tiōng-hu í-keng hòe-bô i;  Iâ-hô-hoa iā beh sià-bián i.
<sup>13</sup> Kìⁿ-nā só͘ hē ê goān, kap iok-sok ê chiù-chōa, lâi khek-khó͘ ka-kī, i ê tiōng-hu thang sêng-li̍p i, i ê tiōng-hu iā thang hòe-bô i.
<sup>14</sup> Chóng-sī i ê tiōng-hu ji̍t-ji̍t chēng-chēng bô chhap i, chiū sêng-li̍p i só͘ hē hiah ê goān, kap iok-sok i ê ōe, in-ūi i ê tiōng-hu thiaⁿ-kìⁿ ê ji̍t chēng-chêng bô chhap i, i chiū sêng-li̍p i.
<sup>15</sup> Chóng-sī tiōng-hu thiaⁿ-kìⁿ liáu-āu hòe-bô i, chiū i tio̍h tam-tng hū-jîn-lâng ê chōe.
<sup>16</sup> Chiah-ê sī Iâ-hô-hoa só͘ bēng-lēng Mô͘-se ê, lūn-khí tiōng-hu tùi tī hū-jîn-lâng, lāu-pē tùi tī siàu-liân ê cha-bó͘-kiáⁿ tòa tī ke-lāi ê kui-lē.

</p></div></div><div class="p_outer"><div class="p_left"> <div class="chap">=== 民數記 · 第 31 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h攻擊米甸人，替以色列人報仇；後來你beh tò祖。
<sup>3</sup> 摩西吩咐百姓講：Tio̍h tùi lín中間備辦人帶ke-si出去攻擊米甸，thang tī米甸人ê身上為耶和華報仇。
<sup>4</sup> Tio̍h tùi以色列眾支派ê中間，ta̍k支派tio̍h差一千人去交戰。
<sup>5</sup> 就tùi以色列chiah-ê族中，ta̍k支派出一千人，共一萬兩千人，帶ke-si備辦交戰。
<sup>6</sup> 摩西就差每支派一千人去交戰；in kap祭司Í-lī-a-sat ê kiáⁿ Hui-nî-hap去交戰；Hui-nî-hap手the̍h聖所ê器具，kap pûn大聲ê號頭。
<sup>7</sup> In照耶和華所命令摩西ê，kap米甸人交戰；一盡thâi死in ê ta-po͘丁。
<sup>8</sup> Tī所thâi死ê人ê中間，也thâi死米甸chiah-ê王，就是Í-bí、Lī-kim、So͘-jíⁿ、Hō͘-jíⁿ、Lī-pa、米甸五個王；koh用刀thâi死Pí-jíⁿ ê kiáⁿ Pa-lân。
<sup>9</sup> 以色列人掠米甸ê婦人人，kap in ê gín-á，也將in一切ê cheng-siⁿ，一切羊群，kap一切ê財物lóng搶來，做搶物。
<sup>10</sup> Koh用火燒in所khiā起ê地，hiah-ê城，kap in所有ê營盤；
<sup>11</sup> 將一切所搶ê，所掠ê，人kap cheng-siⁿ，lóng帶來。
<sup>12</sup> 將所掠ê人，以及所搶所the̍h ê物，lóng帶到Mô͘-ap ê平洋，tī約旦河邊，kap耶利哥相對ê營盤，交hō͘摩西，kap祭司Í-lī-a-sat，kap以色列ê會眾。
<sup>13</sup> 摩西kap祭司Í-lī-a-sat kap會眾lóng總ê首領，出去營外迎接in。
<sup>14</sup> 摩西受氣hiah-ê tùi交戰tò來ê軍長，千總，百總。
<sup>15</sup> 摩西對in講，Lín留 chiah-ê婦女iáu活teh mah？
<sup>16</sup> 看ah，in thàn Pa-lân ê計謀，hō͘以色列人tī Pí-jíⁿ ê事得罪耶和華，致到耶和華ê會眾tú-tio̍h瘟疫。
<sup>17</sup> Taⁿ tio̍h thâi死細kiáⁿ中lóng總ê ta-po͘-gín-á，也thâi死hiah-ê已經kap ta-po͘人同房ê婦人人。
<sup>18</sup> 總是hiah-ê未kap ta-po͘人同房ê cha-bó͘-gín-á，lín thang為家己留in ê活命。
<sup>19</sup> Lín tio̍h紮營tī營外七日久；見若thâi人ê，見若摸tio̍h受thâi-ê，tio̍h tī 第三日，第七日清氣家己，也tio̍h清氣lín所掠來ê人。
<sup>20</sup> 論到所有ê衣服，á是皮做ê，á是山羊毛織ê，á是柴做ê物，lóng tio̍h清氣伊。
<sup>21</sup> 祭司Í-lī-a-sat對交戰tò來ê軍隊講：耶和華所命令摩西律法ê條例就是án-ni；
<sup>22</sup> 總是金、銀、銅、鐵、錫、鉛，
<sup>23</sup> 見若能擋得火ê物，lín tio̍h hō͘伊經過火，就成做清氣；總是tio̍h koh用除去污穢ê水清氣伊；見若bōe擋得火ê物，lín tio̍h hō͘伊經過水。
<sup>24</sup> 第七日tio̍h洗lín ê衫，lín就清氣；chiah thang入營。
<sup>25</sup> 耶和華吩咐摩西講：
<sup>26</sup> 你kap祭司Í-lī-a-sat，kap會眾chiah-ê族長，tio̍h算所搶掠ê，無論人kap cheng-siⁿ ê數額。
<sup>27</sup> 所搶來ê tio̍h分做兩份，一份hō͘出去交戰ê精兵，一份hō͘全會ê眾人。
<sup>28</sup> Tio̍h tùi出戰ê兵丁抽物來進貢耶和華；見若人、牛、驢、羊群，每五百抽一。
<sup>29</sup> 對in hit半ê中間，tio̍h抽出伊來hō͘祭司Í-lī-a-sat，做舉祭hō͘耶和華。
<sup>30</sup> Tùi以色列人hit一半ê中間，就是tùi人、牛、驢、羊群，lóng總ê cheng-siⁿ，每五十抽一，交hō͘顧守耶和華會幕ê責成ê利未人。
<sup>31</sup> 摩西就kap祭司Í-lī-a-sat，照耶和華所命令摩西ê來行。
<sup>32</sup> 所搶ê物，就是兵丁所搶用鎗ê，羊，六十七萬五千隻；
<sup>33</sup> 牛，七萬兩千隻；
<sup>34</sup> 驢，六萬一千隻；
<sup>35</sup> 人，三萬兩千，就是m̄-bat kap ta-po͘人同房ê cha-bó͘-gín-á。
<sup>36</sup> 出去交戰ê人ê份額，就是in所得tio̍h ê hit半，共有羊，三十三萬七千五百隻。
<sup>37</sup> 對in中間抽來進貢耶和華ê 羊，六百七十五隻。
<sup>38</sup> 牛，三萬六千隻；對in中間抽來進貢耶和華ê，七十二隻。
<sup>39</sup> 驢，三萬連五百隻；tùi hit中間抽來進貢耶和華ê，是六十一隻。
<sup>40</sup> 人一萬六千；tùi hit中間抽來進貢耶和華ê，是三十二個。
<sup>41</sup> 摩西將進貢 ê物，就是歸hō͘耶和華ê舉祭，交hō͘祭司Í-lī-a-sat；是照耶和華所命令摩西ê。
<sup>42</sup> 以色列人所得tio̍h hit一半，就是摩西tùi交戰ê人分來hō͘ in ê，
<sup>43</sup> (會眾hit一半有羊，三十三萬七千五百隻；
<sup>44</sup> 牛，三萬六千隻；
<sup>45</sup> 驢，三萬連五百隻；
<sup>46</sup> 人，一萬六千個，)
<sup>47</sup> tùi以色列人ê一半，無論是人，是cheng-siⁿ，摩西每五十抽一，交hō͘顧守耶和華會幕ê責成ê利未人；是照耶和華所命令摩西ê。
<sup>48</sup> 管理軍隊chiah-ê官，就是千總百總，lóng來就近摩西，
<sup>49</sup> 對摩西講：奴僕所管ê兵，已經點算總額，阮中間無減少一人。
<sup>50</sup> Taⁿ阮將ta̍k人所得tio̍h ê金器、鍊á、手環，phah印á ê手指、耳鉤，蓋頷頸ê 珠鍊á，lóng 帶來做禮物獻hō͘耶和華，thang tī耶和華ê面前，為tio̍h阮本身贖罪。
<sup>51</sup> 摩西kap祭司Í-lī-a-sat，就收in ê金，就是ta̍k樣phah好ê手飾。
<sup>52</sup> 千總百總所獻hō͘耶和華ê金，共有一萬六千七百五十sià-khek-le̍k。
<sup>53</sup> 因為ta̍k-ê兵丁lóng有為tio̍h家己搶財物。
<sup>54</sup> 摩西kap祭司Í-lī-a-sat收千總百總ê金，就帶入會幕，tī耶和華ê面前做以色列人ê記念。

</p></div><div class="p_right"><div class="chap">=== 民數記 · 第 31 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h kong-kek Bí-tiân lâng, thòe Í-sek-lia̍t lâng pò-siû; āu-lâi lí beh tò-chó͘.
<sup>3</sup> Mô͘-se hoan-hù peh-sìⁿ kóng, Tio̍h tùi lín tiong-kan pī-pān lâng tòa ke-si chhut-khì kong-kek Bí-tiân, thang tī Bí-tiân lâng ê sin-chiūⁿ ūi Iâ-hô-hoa pò-siû.
<sup>4</sup> Tio̍h tùi Í-sek-lia̍t chèng chi-phài ê tiong-kan, ta̍k chi-phài tio̍h chhe chi̍t-chheng lâng khì kau-chiàn.
<sup>5</sup> Chiū tùi Í-sek-lia̍t chiah ê cho̍k-tiong, ta̍k chi-phài chhut chi̍t-chheng lâng, kiōng chi̍t-bān nn̄g-chheng lâng, tòa ke-si pī-pān kau-chiàn.
<sup>6</sup> Mô͘-se chiū chhe múi chi-phài chi̍t-chheng lâng khì kau-chiàn; in kap chè-si Í-lī-a-sat ê kiáⁿ Hui-nî-hap khì kau-chiàn;  Hui-nî-hap chhiú the̍h sèng-só͘ ê khì-kū, kap pûn tōa-siaⁿ ê hō-thâu.
<sup>7</sup> In chiàu Iâ-hô-hoa só͘ bēng-lēng Mô͘-se ê, kap Bí-tiân lâng kau-chiàn;  it-chīn thâi-sí in ê ta-po͘-teng.
<sup>8</sup> Tī só͘ thâi-sí ê lâng ê tiong-kan, iā thâi-sí Bí-tiân chiah ê ông, chiū-sī Í-bí, Lī-kim, So͘-jíⁿ, Hō͘-jíⁿ, Lī-pa, Bí-tiân gō͘ ê ông;  koh ēng to thâi-sí Pí-jíⁿ ê kiáⁿ Pa-lân.
<sup>9</sup> Í-sek-lia̍t lâng lia̍h Bí-tiân ê hū-jîn-lâng, kap in ê gín-á, iā chiong in it-chhè ê cheng-siⁿ, it-chhè iûⁿ-kûn, kap it-chhè ê châi-bu̍t lóng chhiúⁿ lâi, chòe chhiúⁿ-mi̍h.
<sup>10</sup> Koh ēng hé sio in só͘ khiā-khí ê tōe, hiah ê siâⁿ, kap in só͘ ū ê iâⁿ-pôaⁿ;
<sup>11</sup> chiong it-chhè só͘ chhiúⁿ ê, só͘ lia̍h ê, lâng kap cheng-siⁿ, lóng tòa-lâi.
<sup>12</sup> Chiong só͘ lia̍h ê lâng, í-ki̍p só͘ chhiúⁿ só͘ the̍h ê mi̍h, lóng tòa kàu Mô͘-ap ê pîⁿ-iûⁿ, tī Iok-tàn hô-piⁿ, kap Iâ-lī-ko saⁿ-tùi ê iâⁿ-pôaⁿ, kau hō͘ Mô͘-se, kap chè-si Í-lī-a-sat, kap Í-sek-lia̍t ê hōe-chiòng.
<sup>13</sup> Mô͘-se kap chè-si Í-lī-a-sat kap hōe-chiòng lóng-chóng ê siú-léng, chhut-khì iâⁿ-gōa ngiâ-chih in.
<sup>14</sup> Mô͘-se siū-khì hiah ê tùi kau-chiàn tò-lâi ê kun-tiúⁿ, chhian-chóng, peh-chóng.
<sup>15</sup> Mô͘-se tùi in kóng, Lín lâu chiah ê hū-lú iáu oa̍h-teh mah?
<sup>16</sup> Khòaⁿ ah, in thàn Pa-lân ê kè-bô͘, hō͘ Í-sek-lia̍t lâng tī Pí-jíⁿ ê sū tek-chōe Iâ-hô-hoa, tì-kàu Iâ-hô-hoa ê hōe-chiòng tú-tio̍h un-e̍k.
<sup>17</sup> Taⁿ tio̍h thâi-sí sòe-kiáⁿ-tiong lóng-chóng ê ta-po͘-gín-á, iā thâi-sí hiah ê í-keng kap ta-po͘-lâng tâng-pâng ê hū-jîn-lâng.
<sup>18</sup> Chóng-sī hiah ê bē kap ta-po͘-lâng tâng-pâng ê cha-bó͘-gín-á, lín thang ūi ka-kī lâu in ê oa̍h-miā.
<sup>19</sup> Lín tio̍h chat-iâⁿ tī iâⁿ-gōa chhit-ji̍t kú;  kìⁿ-nā thâi lâng ê, kìⁿ-nā bong-tio̍h siū-thâi-ê, tio̍h tī tē-saⁿ ji̍t, tē-chhit ji̍t chheng-khì ka-kī, iā tio̍h chheng-khì lín só͘ lia̍h-lâi ê lâng.
<sup>20</sup> Lūn-kàu só͘ ū ê i-ho̍k, á-sī phê-chòe-ê, á-sī soaⁿ-iûⁿ-mn̂g chit-ê, á-sī chhâ-chòe ê mi̍h, lóng tio̍h chheng-khì i.
<sup>21</sup> Chè-si Í-lī-a-sat tùi kau-chiàn tò-lâi ê kun-tūi kóng, Iâ-hô-hoa só͘ bēng-lēng Mô͘-se lu̍t-hoat ê tiâu-lē chiū-sī án-ni;
<sup>22</sup> chóng-sī kim, gûn, tâng, thih, siah, iân,
<sup>23</sup> kìⁿ-nā ōe tòng-tit hé ê mi̍h, lín tio̍h hō͘ i keng-kè hé, chiū chiâⁿ-chòe chheng-khì;  chóng-sī tio̍h koh ēng tû-khì ù-òe ê chúi chheng-khì i;  kìⁿ-nā bōe tòng-tit hé ê mi̍h, lín tio̍h hō͘ i keng-kè chúi.
<sup>24</sup> Tē-chhit ji̍t tio̍h sóe lín ê saⁿ, lín chiū chheng-khì; chiah thang ji̍p iâⁿ.
<sup>25</sup> Iâ-hô-hoa hoan-hù Mô͘-se kóng,
<sup>26</sup> Lí kap chè-si Í-lī-a-sat, kap hōe-chiòng chiah ê cho̍k-tiúⁿ, tio̍h sǹg só͘ chhiúⁿ-lia̍h-ê, bô-lūn lâng kap cheng-siⁿ ê siàu-gia̍h.
<sup>27</sup> Só͘ chhiúⁿ-lâi-ê tio̍h pun chòe nn̄g-hūn, chi̍t-hūn hō͘ chhut-khì kau-chiàn ê cheng-peng, chi̍t-hūn hō͘ choân-hōe ê chèng-lâng.
<sup>28</sup> Tio̍h tùi chhut-chiàn ê peng-teng thiu-mi̍h lâi chìn-kòng Iâ-hô-hoa;  kìⁿ-nā lâng, gû, lû, iûⁿ-kûn, múi gō͘-pah thiu chi̍t.
<sup>29</sup> Tùi in hit-pòaⁿ ê tiong-kan, tio̍h thiu-chhut-i lâi hō͘ chè-si Í-lī-a-sat, chòe kú-chè hō͘ Iâ-hô-hoa.
<sup>30</sup> Tùi Í-sek-lia̍t lâng hí chi̍t-pòaⁿ ê tiong-kan, chiū-sī tùi lâng, gû, lû, iûⁿ-kûn, lóng-chóng ê cheng-siⁿ, múi gō͘-cha̍p thiu chi̍t, kau-hō͘ kò͘-siú Iâ-hô-hoa hōe-bō͘ ê chek-sêng ê Lī-bī lâng.
<sup>31</sup> Mô͘-se chiū kap chè-si Í-lī-a-sat, chiàu Iâ-hô-hoa só͘ bēng-lēng Mô͘-se ê lâi kiâⁿ.
<sup>32</sup> Só͘ chhiúⁿ ê mi̍h, chiū-sī peng-teng só͘ chhiúⁿ ēng-chhun-ê, iûⁿ, la̍k-cha̍p-chhit bān gō͘-chheng chiah;
<sup>33</sup> gû, chhit-bān nn̄g-chheng chiah;
<sup>34</sup> lû, la̍k-bān chi̍t-chheng chiah;
<sup>35</sup> lâng, saⁿ-bān nn̄g-chheng, chiū-sī m̄-bat kap ta-po͘-lâng tâng-pâng ê cha-bó͘-gín-á.
<sup>36</sup> Chhut-khì kau-chiàn ê lâng ê hūn-gia̍h, chiū-sī in só͘ tit-tio̍h ê hit-pòaⁿ, kiōng ū iûⁿ, saⁿ-cha̍p-saⁿ bān chhit-chheng gō͘-pah chiah.
<sup>37</sup> Tùi in tiong-kan thiu lâi chìn-kòng Iâ-hô-hoa ê iûⁿ, la̍k-pah chhit-cha̍p-gō͘ chiah.
<sup>38</sup> Gû, saⁿ-bān la̍k-chheng chiah;  tùi in tiong-kan thiu lâi chìn-kòng Iâ-hô-hoa ê, chhit-cha̍p-jī chiah.
<sup>39</sup> Lû, saⁿ-bān liân gō͘-pah chiah;  tùi hit tiong-kan thiu lâi chìn-kòng Iâ-hô-hoa ê, sī la̍k-cha̍p-it chiah.
<sup>40</sup> Lâng chi̍t-bān la̍k-chheng; tùi hit tiong-kan thiu lâi chìn-kòng Iâ-hô-hoa ê, sī saⁿ-cha̍p-jī ê.
<sup>41</sup> Mô͘-se chiong chìn-kòng ê mi̍h, chiū-sī kui hō͘ Iâ-hô-hoa ê kú-chè, kau hō͘ chè-si Í-lī-a-sat;  sī chiàu Iâ-hô-hoa só͘ bēng-lēng Mô͘-se ê.
<sup>42</sup> Í-sek-lia̍t lâng só͘ tit-tio̍h hit-chi̍t-pòaⁿ, chiū-sī Mô͘-se tùi kau-chiàn ê lâng pun lâi hō͘ in ê,
<sup>43</sup> (hōe-chiòng hit-chi̍t-pòaⁿ ū iûⁿ, saⁿ-cha̍p-saⁿ bān chhit-chheng gō͘-pah chiah;
<sup>44</sup> gû, saⁿ-bān la̍k-chheng chiah;
<sup>45</sup> lû, saⁿ-bān liân gō͘-pah chiah;
<sup>46</sup> lâng, chi̍t-bān la̍k-chheng ê,)
<sup>47</sup> tùi Í-sek-lia̍t lâng ê chi̍t-pòaⁿ, bô-lūn sī lâng, sī cheng-siⁿ, Mô͘-se múi gō͘-cha̍p thiu chi̍t, kau-hō͘ kò͘-siú Iâ-hô-hoa hōe-bō͘ ê chek-sêng ê Lī-bī lâng;  sī chiàu Iâ-hô-hoa só͘ bēng-lēng Mô͘-se ê.
<sup>48</sup> Koán-lí kun-tūi chiah ê koaⁿ, chiū-sī chhian-chóng peh-chóng, lóng lâi chiū-kūn Mô͘-se,
<sup>49</sup> tùi Mô͘-se kóng, Lô͘-po̍k só͘ koán ê peng, í-keng tiám-sǹg chóng-gia̍h, goán tiong-kan bô kiám-chió chi̍t-lâng.
<sup>50</sup> Taⁿ goán chiong ta̍k-lâng só͘ tit-tio̍h ê kim-khì, liān-á, chhiú-khoân, phah ìn-á ê chhiú-chí, hī-kau, kòa ām-kún ê chu-liān-á, lóng tòa-lâi chòe lé-mi̍h hiàn hō͘ Iâ-hô-hoa, thang tī Iâ-hô-hoa ê bīn-chêng, ūi-tio̍h goán pún-sin sio̍k-chōe.
<sup>51</sup> Mô͘-se kap chè-si Í-lī-a-sat, chiū siu in ê kim, chiū-sī ta̍k-iūⁿ phah hó ê chhiú-sek.
<sup>52</sup> Chhian-chóng peh-chóng só͘ hiàn-hō͘ Iâ-hô-hoa ê kim, kiōng ū chi̍t-bān la̍k-chheng chhit-pah gō͘-cha̍p sià-khek-le̍k.
<sup>53</sup> In-ūi ta̍k ê peng-teng lóng ū ūi-tio̍h ka-kī chhiúⁿ châi-bu̍t.
<sup>54</sup> Mô͘-se kap chè-si Í-lī-a-sat siu chhian-chóng peh-chóng ê kim, chiū tòa-ji̍p hōe-bō͘, tī Iâ-hô-hoa ê bīn-chêng chòe Í-sek-lia̍t lâng ê kì-liām.

</p></div></div><div class="p_outer"><div class="p_left"> <div class="chap">=== 民數記 · 第 32 章 ===</div><p>
<sup>1</sup> Liû-piān ê kiáⁿ孫，kap Ka-tek ê kiáⁿ孫，in ê cheng-siⁿ極其chōe；in看見Ngá-siā ê地，kap Ki-lia̍t ê地，是thang飼cheng-siⁿ ê所在。
<sup>2</sup> Ka-tek ê kiáⁿ孫，kap Liû-piān ê kiáⁿ孫，就來見摩西，kap祭司Í-lī-a-sat，以及會眾ê首領，kā in講：
<sup>3</sup> A-tāi-lio̍k、Tí-pún、Ngá-siā、Lêng-la̍h、Hi-si̍t-pún、Í-lī-a-lī，Sī-pan、Nî-pho、Pí-ún，
<sup>4</sup> 就是耶和華tī以色列會眾ê面前所攻取ê地，是thang飼cheng-siⁿ ê地，你ê奴僕也有cheng-siⁿ。
<sup>5</sup> Koh講：阮若得tio̍h恩典tī你ê面前，求你用chit-ê地hō͘你ê奴僕做業，莫得chhōa阮過約旦河。
<sup>6</sup> 摩西對Ka-tek ê kiáⁿ孫kap Liû-piān ê kiáⁿ孫講：總無lín ê兄弟去爭戰，也lín坐tī-chia mah？
<sup>7</sup> Lín啥事hō͘以色列人餒志，無ài過去入耶和華所賞賜in hit-ê地ah？
<sup>8</sup> 我前tùi Ka-te-su Pa-nî-a差lín ê老父去偷看hit-ê地，in也是án-ni行。
<sup>9</sup> 因為in上去Í-si̍t-kok ê山谷，去看hit-ê地ê時，有hō͘以色列人餒志，m̄ ài入耶和華所賞賜in ê地。
<sup>10</sup> 當日耶和華ê受氣發出，就chiù-chōa講：
<sup>11</sup> 見若tùi埃及上來二十歲以上ê人，決斷bōe得tio̍h看見我對亞伯拉罕、以撒、雅各，chiù-chōa應允ê地；因為in無專心跟tè我。
<sup>12</sup> 獨獨Ki-nî-sé族，Iâ-hu-nî ê kiáⁿ迦勒，kap Lùn ê kiáⁿ約書亞，thang看見，因為in專心tè耶和華。
<sup>13</sup> 耶和華對以色列人發受氣，hō͘ in tī曠野漂流四十年，thèng候hit代行pháiⁿ tī耶和華面前ê人lóng消滅。
<sup>14</sup> 看ah，lín起來續接lín ê老父，加添罪人ê數額，hō͘耶和華益發受氣以色列。
<sup>15</sup> Lín若oat-倒tńg無tè伊，伊beh koh放sak in tī曠野，lín就是滅無chiah-ê眾百姓。
<sup>16</sup> In óa近摩西講：阮beh tī-chia為阮ê cheng-siⁿ chhòng寮(tiâu)，為阮ê gín-á 起城；
<sup>17</sup> 總是阮本身beh帶軍去，行tī以色列人ê頭前，thèng候阮chhōa in到in ê地方；獨獨阮ê gín-ná，因為chit-ê地khiā起ê百姓ê緣故，beh tiàm tī堅固ê城內。
<sup>18</sup> 阮m̄ tò去阮厝，thèng候以色列人ta̍k-ê得tio̍h伊ê業。
<sup>19</sup> 阮無beh kap in tī約旦河hit-pêng koh去ê地得tio̍h業；因為阮ê業是在tī約旦河東勢chit-pêng。
<sup>20</sup> 摩西對in講，Lín若beh án-ni行，tī耶和華ê面前帶軍去出去交戰；
<sup>21</sup> lín所有帶軍去ê人，若tī耶和華ê面前過約旦河，thèng候伊tùi伊ê面前趕出伊ê對敵；
<sup>22</sup> hit-ê地已經hō͘耶和華khah贏，然後lín thang tò來；tī耶和華kap以色列ê面前，lín就無罪，chit-ê地beh tī耶和華ê面前hō͘ lín做業。
<sup>23</sup> 設使lín無án-ni行，就是得罪耶和華，tio̍h知lín ê罪beh追jip lín。
<sup>24</sup> Taⁿ tio̍h kā lín ê gín-ná 起城，kā lín ê羊群chhòng寮，照lín ê嘴所講ê，去行。
<sup>25</sup> Ka-tek ê kiáⁿ孫kap Liû-piān ê kiáⁿ孫對摩西講：你ê奴僕beh照我ê主所吩咐ê去行。
<sup>26</sup> 阮ê gín-á，阮ê bó͘，阮ê羊群，阮ê cheng-siⁿ，lóng beh留tī Ki-lia̍t chiah-ê城。
<sup>27</sup> 總是你ê奴僕，見若帶軍器ê，lóng beh照我ê主所講ê話，tī耶和華ê面前過去交戰。
<sup>28</sup> 摩西就為tio̍h in吩咐祭司Í-lī-a-sat，kap Lùn ê kiáⁿ約書亞，kap以色列眾支派ê族長。
<sup>29</sup> 摩西對in講，Ka-tek ê kiáⁿ孫kap Liû-piān ê kiáⁿ孫，若kap lín過約旦河，ta̍k人kia̍h ke-si tī耶和華ê面前去交戰，hit-ê地hō͘ lín khah贏，lín就tio̍h用Ki-lia̍t地hō͘ in做業。
<sup>30</sup> 設使in m̄帶軍器kap lín過去，in就tī迦南地tùi lín中間得tio̍h業。
<sup>31</sup> Ka-tek ê kiáⁿ孫kap Liû-piān ê kiáⁿ孫應講，耶和華對阮所講ê，你ê奴僕就án-ni行。
<sup>32</sup> 阮beh 帶軍器，tī耶和華ê面前過去入迦南地；獨獨約旦河外，阮所得tio̍h做業ê地，猶原歸阮。
<sup>33</sup> 摩西就用A-mô͘-lī王Se-hông ê國，kap Pa-san王Go̍k ê國，hit-ê地kap伊境內chiah-ê城，就是四周圍chiah-ê城，lóng hō͘ Ka-tek ê kiáⁿ孫，kap Liû-piān ê kiáⁿ孫，以及約瑟ê kiáⁿ Má-ná-se ê半支派。
<sup>34</sup> Ka-tek ê kiáⁿ孫起Tí-pún、A-tha-lio̍k、A-lô-jíⁿ，
<sup>35</sup> A-tha-lio̍k-sok-hoán、Ngá-siā、Iok-pí-hap，
<sup>36</sup> Pek-lêng-la̍h、Pek-hap-lân；lóng是堅固ê城；in koh 起羊寮。
<sup>37</sup> Liû-piān ê kiáⁿ孫起Hi-si̍t-pún、Í-lī-a-lī、Ki-lia̍t-têng，
<sup>38</sup> Nî-pho͘、Pa-le̍k-bián，(已經換in ê名，) koh起Se-pí-má；in所起chiah-ê城用新ê名號伊。
<sup>39</sup> Má-ná-se ê kiáⁿ Má-kiat，伊ê kiáⁿ孫去Ki-lia̍t，佔hit-ê地，趕出hit所在ê A-mô͘-lī人。
<sup>40</sup> 摩西將Ki-lia̍t hō͘ Má-ná-se ê kiáⁿ Má-kiat；伊就khiā tī-hia。
<sup>41</sup> Má-ná-se ê kiáⁿ Gāi-jíⁿ去佔hiah-ê鄉社，就稱伊做Hap-úi-te̍k-gāi-jíⁿ。
<sup>42</sup> Lô-pa去佔Ki-la̍p，kap Ki-la̍p chiah-ê鄉社；就照家己ê名稱伊做Lô-pa。

</p></div><div class="p_right"><div class="chap">=== 民數記 · 第 32 章 ===</div><p>
<sup>1</sup> Liû-piān ê kiáⁿ-sun, kap Ka-tek ê kiáⁿ-sun, in ê cheng-siⁿ ke̍k-kî chōe;  in khòaⁿ-kìⁿ Ngá-siā ê tōe, kap Ki-lia̍t ê tōe, sī thang chhī cheng-siⁿ ê só͘-chāi.
<sup>2</sup> Ka-tek ê kiáⁿ-sun, kap Liû-piān ê kiáⁿ-sun, chiū lâi kìⁿ Mô͘-se, kap chè-si Í-lī-a-sat, í-ki̍p hōe-chiòng ê siú-léng, kā in kóng,
<sup>3</sup> A-tāi-lio̍k, Tí-pún, Ngá-siā, Lêng-la̍h, Hi-si̍t-pún, Í-lī-a-lī, Sī-pan, Nî-pho, Pí-ún,
<sup>4</sup> chiū-sī Iâ-hô-hoa tī Í-sek-lia̍t hōe-chiòng ê bīn-chêng só͘ kong-chhú ê tōe, sī thang chhī cheng-siⁿ ê tōe, lí ê lô͘-po̍k iā ū cheng-siⁿ.
<sup>5</sup> Koh kóng, Goán nā tit-tio̍h un-tián tī lí ê bīn-chêng, kiû lí ēng chit ê tōe hō͘ lí ê lô͘-po̍k chòe-gia̍p, bo̍h-tit chhōa goán kè Iok-tàn hô.
<sup>6</sup> Mô͘-se tùi Ka-tek ê kiáⁿ-sun kap Liû-piān ê kiáⁿ-sun kóng, Chóng bô lín ê hiaⁿ-tī khì cheng-chiàn, iā lín chē tī-chia mah?
<sup>7</sup> Lín siáⁿ-sū hō͘ Í-sek-lia̍t lâng lóe-chì, bô ài kè-khì ji̍p Iâ-hô-hoa só͘ siúⁿ-sù in hit ê tōe ah?
<sup>8</sup> Góa chêng tùi Ka-te-su Pa-nî-a chhe lín ê lāu-pē khì thau-khòaⁿ hit ê tōe, in iā sī án-ni kiâⁿ.
<sup>9</sup> In-ūi in chiūⁿ-khì Í-si̍t-kok ê soaⁿ-kok, khì khòaⁿ hit ê tōe ê sî, ū hō͘ Í-sek-lia̍t lâng lóe-chì, m̄ ài ji̍p Iâ-hô-hoa só͘ siúⁿ-sù in ê tōe.
<sup>10</sup> Tng-ji̍t Iâ-hô-hoa ê siū-khì hoat-chhut, chiū chiù-chōa kóng,
<sup>11</sup> Kìⁿ-nā tùi Ai-ki̍p chiūⁿ-lâi jī-cha̍p hè í-siōng ê lâng, koat-toàn bōe tit-tio̍h khòaⁿ-kìⁿ Góa tùi A-pek-la̍h-hán, Í-sat, Ngá-kok, chiù-chōa èng-ún ê tōe;  in-ūi in bô choan-sim kun-tè Góa.
<sup>12</sup> To̍k-to̍k Ki-nî-sé cho̍k, Iâ-hu-nî ê kiáⁿ Ka-le̍k, kap Lùn ê kiáⁿ Iok-su-a, thang khòaⁿ-kìⁿ, in-ūi in choan-sim tè Iâ-hô-hoa.
<sup>13</sup> Iâ-hô-hoa tùi Í-sek-lia̍t lâng hoat siū-khì, hō͘ in tī khòng-iá phiau-liû sì-cha̍p nî, thèng-hāu hit-tāi kiâⁿ-pháiⁿ tī Iâ-hô-hoa bīn-chêng ê lâng lóng siau-bia̍t.
<sup>14</sup> Khòaⁿ ah, lín khí-lâi sòa-chiap lín ê lāu-pē, ke-thiⁿ chōe-jîn ê siàu-gia̍h, hō͘ Iâ-hô-hoa it-hoat siū-khì Í-sek-lia̍t.
<sup>15</sup> Lín nā oat-tò-tńg bô tè I, I beh koh pàng-sak in tī khòng-iá, lín chiū-sī bia̍t-bô chiah ê chèng peh-sìⁿ.
<sup>16</sup> In óa-kūn Mô͘-se kóng, Goán beh tī-chia ūi goán ê cheng-siⁿ chhòng tiâu, ūi goán ê gín-á khí siâⁿ;
<sup>17</sup> chóng-sī goán pún-sin beh tòa kun-khì, kiâⁿ tī Í-sek-lia̍t lâng ê thâu-chêng, thèng-hāu goán chhōa in kàu in ê tōe-hng;  to̍k-to̍k goán ê gín-ná, in-ūi chit ê tōe khiā-khí ê peh-sìⁿ ê iân-kò͘, beh tiàm tī kian-kò͘ ê siâⁿ-lāi.
<sup>18</sup> Goán m̄ tò-khì goán chhù, thèng-hāu Í-sek-lia̍t lâng ta̍k-ê tit-tio̍h i ê gia̍p.
<sup>19</sup> Goán bô beh kap in tī Iok-tàn hô hit-pêng koh khì ê tōe tit-tio̍h gia̍p;  in-ūi goán ê gia̍p sī chāi tī Iok-tàn hô tang-sì chit-pêng.
<sup>20</sup> Mô͘-se tùi in kóng, Lín nā beh án-ni kiâⁿ, tī Iâ-hô-hoa ê bīn-chêng tòa kun-khì chhut-khì kau-chiàn;
<sup>21</sup> lín só͘ ū tòa kun-khì ê lâng, nā tī Iâ-hô-hoa ê bīn-chêng kè Iok-tàn hô, thèng-hāu I tùi I ê bīn-chêng kóaⁿ-chhut I ê tùi-te̍k;
<sup>22</sup> hit ê tōe í-keng hō͘ Iâ-hô-hoa khah-iâⁿ, jiân-āu lín thang tò-lâi;  tī Iâ-hô-hoa kap Í-sek-lia̍t ê bīn-chêng, lín chiū bô chōe, chit ê tōe beh tī Iâ-hô-hoa ê bīn-chêng hō͘ lín chòe-gia̍p.
<sup>23</sup> Siat-sú lín bô án-ni kiâⁿ, chiū-sī tek-chōe Iâ-hô-hoa, tio̍h chai lín ê chōe beh tui-jip lín.
<sup>24</sup> Taⁿ tio̍h kā lín ê gín-ná khí siâⁿ, kā lín ê iûⁿ-kûn chhòng tiâu, chiàu lín ê chhùi só͘ kóng ê, khì kiâⁿ.
<sup>25</sup> Ka-tek ê kiáⁿ-sun kap Liû-piān ê kiáⁿ-sun tùi Mô͘-se kóng, Lí ê lô͘-po̍k beh chiàu góa ê chú só͘ hoan-hù-ê khì kiâⁿ.
<sup>26</sup> Goán ê gín-á, goán ê bó͘, goán ê iûⁿ-kûn, goán ê cheng-siⁿ, lóng beh lâu tī Ki-lia̍t chiah ê siâⁿ.
<sup>27</sup> Chóng-sī lí ê lô͘-po̍k, kìⁿ-nā tòa kun-khì ê, lóng beh chiàu góa ê chú só͘ kóng ê ōe, tī Iâ-hô-hoa ê bīn-chêng kè-khì kau-chiàn.
<sup>28</sup> Mô͘-se chiū ūi-tio̍h in hoan-hù chè-si Í-lī-a-sat, kap Lùn ê kiáⁿ Iok-su-a, kap Í-sek-lia̍t chèng chi-phài ê cho̍k-tiúⁿ.
<sup>29</sup> Mô͘-se tùi in kóng, Ka-tek ê kiáⁿ-sun kap Liû-piān ê kiáⁿ-sun, nā kap lín kè Iok-tàn hô, ta̍k-lâng kia̍h ke-si tī Iâ-hô-hoa ê bīn-chêng khì kau-chiàn, hit ê tōe hō͘ lín khah-iâⁿ, lín chiū tio̍h ēng Ki-lia̍t tōe hō͘ in chòe gia̍p.
<sup>30</sup> Siat-sú in m̄ tòa kun-khì kap lín kè-khì, in chiū tī Ka-lâm tōe tùi lín tiong-kan tit-tio̍h gia̍p.
<sup>31</sup> Ka-tek ê kiáⁿ-sun kap Liû-piān ê kiáⁿ-sun ìn kóng, Iâ-hô-hoa tùi goán só͘ kóng-ê, Lí ê lô͘-po̍k chiū án-ni kiâⁿ.
<sup>32</sup> Goán beh tòa kun-khì, tī Iâ-hô-hoa ê bīn-chêng kè-khì ji̍p Ka-lâm tōe;  to̍k-to̍k Iok-tàn hô-gōa, goán só͘ tit-tio̍h chòe gia̍p ê tōe, iû-goân kui goán.
<sup>33</sup> Mô͘-se chiū ēng A-mô͘-lī ông Se-hông ê kok, kap Pa-san ông Go̍k ê kok, hit ê tōe kap i kéng-lāi chiah ê siâⁿ, chiū-sī sì-chiu-ûi chiah ê siâⁿ, lóng hō͘ Ka-tek ê kiáⁿ-sun, kap Liû-piān ê kiáⁿ-sun, í-ki̍p Iok-sek ê kiáⁿ Má-ná-se ê pòaⁿ-chi-phài.
<sup>34</sup> Ka-tek ê kiáⁿ-sun khí Tí-pún, A-tha-lio̍k, A-lô-jíⁿ,
<sup>35</sup> A-tha-lio̍k-sok-hoán, Ngá-siā, Iok-pí-hap,
<sup>36</sup> Pek-lêng-la̍h, Pek-hap-lân;  lóng sī kian-kò͘ ê siâⁿ;  in koh khí iûⁿ-tiâu.
<sup>37</sup> Liû-piān ê kiáⁿ-sun khí Hi-si̍t-pún, Í-lī-a-lī, Ki-lia̍t-têng,
<sup>38</sup> Nî-pho͘, Pa-le̍k-bián, (í-keng ōaⁿ in ê miâ,) koh khí Se-pí-má;  in só͘ khí chiah ê siâⁿ ēng sin ê miâ hō i.
<sup>39</sup> Má-ná-se ê kiáⁿ Má-kiat, i ê kiáⁿ-sun khì Ki-lia̍t, chiàm hit ê tōe, kóaⁿ-chhut hit só͘-chāi ê A-mô͘-lī lâng.
<sup>40</sup> Mô͘-se chiong Ki-lia̍t hō͘ Má-ná-se ê kiáⁿ Má-kiat;  i chiū khiā tī-hia.
<sup>41</sup> Má-ná-se ê kiáⁿ Gāi-jíⁿ khì chiàm hiah ê hiuⁿ-siā, chiū chheng i chòe Hap-úi-te̍k-gāi-jíⁿ.
<sup>42</sup> Lô-pa khì chiàm Ki-la̍p, kap Ki-la̍p chiah ê hiuⁿ-siā;  chiū chiàu ka-kī ê miâ chheng i chòe Lô-pa.

</p></div></div><div class="p_outer"><div class="p_left"> <div class="chap">=== 民數記 · 第 33 章 ===</div><p>
<sup>1</sup> 以色列人照軍隊，tī摩西、亞倫ê手下，出埃及地所行ê路站，記tī下面。
<sup>2</sup> 摩西照耶和華ê命令記載in起身行ê路站；in起身行ê路站就是án-ni。
<sup>3</sup> 正月間，tī正月十五日，就是Pôaⁿ過節ê 第二日，以色列人tùi Lân-sek起身，tī埃及眾人ê目睭前，khò大權能ê手出去。
<sup>4</sup> hit時埃及人teh埋葬in lóng總ê大kiáⁿ，就是耶和華tī in中間所phah死ê；耶和華也譴責in hiah-ê上帝。
<sup>5</sup> 以色列人tùi Lân-sek起身，紮營tī So͘-kat。
<sup>6</sup> Tùi So͘-kat起身，紮營tī近曠野ê Í-thóng。
<sup>7</sup> 對Í-thóng起身，oa̍t-tńg到Pí-hap-hi-lio̍k，就是tī Pa-le̍k-sé-hun ê對面，就紮營tī Bi̍t-toa̍t ê頭前。
<sup>8</sup> Tùi Hap-hi-lio̍k對面起身，經過海中到曠野；koh tī Í-thóng ê曠野行三日ê路站，就紮營tī Má-la̍h。
<sup>9</sup> In tùi Má-la̍h起身，來到Í-lîm；Í-lîm有十二條水泉，七十叢棗樹；就tī-hia紮營。
<sup>10</sup> 對Í-lîm起身，紮營tī紅海墘。
<sup>11</sup> Tùi紅海墘起身，紮營tī Sìn ê曠野。
<sup>12</sup> Tùi Sìn ê曠野起身，紮營tī Thoat-ka。
<sup>13</sup> Tùi Thoat-ka起身，紮營tī A-lio̍k。
<sup>14</sup> Tùi A-lio̍k起身，紮營tī Lī-hui-tèng；tī-hia無水thang hō͘百姓lim。
<sup>15</sup> Tùi Lī-hui-tèng起身，紮營tī西奈ê曠野。
<sup>16</sup> Tùi西奈ê曠野起身，紮營tī Ki-phok-lô-hap-tha-óa。
<sup>17</sup> Tùi Ki-phok-lô-hap-tha-óa起身，紮營tī Hap-sé-lio̍k。
<sup>18</sup> Tùi Hap-sé-lio̍k起身，紮營tī Lī-thê-má。
<sup>19</sup> Tùi Lī-thê-má起身，紮營tī Lîm-bûn-Phàⁿ-lia̍t。
<sup>20</sup> Tùi Lîm-bûn-Phàⁿ-lia̍t起身，紮營tī Li̍p-ná。
<sup>21</sup> Tùi Li̍p-ná起身，紮營tī Le̍k-sat。
<sup>22</sup> Tùi Le̍k-sat起身，紮營tī Ki-hi-la̍h-tha。
<sup>23</sup> Tùi Ki-hi-la̍h-tha起身，紮營tī Sa-húi山。
<sup>24</sup> Tùi Sa-húi山起身，紮營tī Hap-la̍h-tāi。
<sup>25</sup> Tùi Hap-la̍h-tāi起身，紮營tī Má-kiat-hi-lio̍k。
<sup>26</sup> Tùi Má-kiat-hi-lio̍k起身，紮營tī Tha-hap。
<sup>27</sup> Tùi Tha-hap起身，紮營tī Tha-la̍h。
<sup>28</sup> Tùi Tha-la̍h起身，紮營tī Bi̍t-ka。
<sup>29</sup> Tùi Bi̍t-ka起身，紮營tī Hap-mô͘-ná。
<sup>30</sup> Tùi Hap-mô͘-ná起身，紮營ti7Mou5-se-lio̍k。
<sup>31</sup> Tùi Mô͘-se-lio̍k起身，紮營ti7Pi2-nî-a-kan。
<sup>32</sup> Tùi Pí-nî-a-kan起身，紮營tī Hat-hap-ki̍p-kah。
<sup>33</sup> Tùi Hat-hap-ki̍p-kah起身，紮營tī Iok-pa-tha。
<sup>34</sup> Tùi Iok-pa-tha起身，紮營tī A-phok-ná。
<sup>35</sup> Tùi A-phok-ná起身，紮營tī Í-sûn-ka-pia̍t。
<sup>36</sup> 對Í-sûn-ka-pia̍t起身，紮營tī Sîm ê曠野，就是Ka-te-su。
<sup>37</sup> Tùi Ka-te-su起身，紮營tī Hô-jíⁿ山，Í-tong 地ê邊界。
<sup>38</sup> 以色列人出埃及地ê四十年，五月初一日，祭司亞倫遵thàn耶和華ê命令，上Hô-jíⁿ山，就死tī-hia。
<sup>39</sup> 亞倫死tī Hô-jíⁿ山ê時，一百二十三歲。
<sup>40</sup> Khiā起tī迦南地南方ê迦南人A-la̍h-tek王聽見以色列人來lah。
<sup>41</sup> 以色列人tùi Hô-jíⁿ山起身，紮營tī Sat-mô͘-ná。
<sup>42</sup> Tùi Sat-mô͘-ná起身，紮營tī Phó͘-lùn。
<sup>43</sup> Tùi Phó͘-lùn起身，紮營tī O-pek。
<sup>44</sup> Tùi O-pek起身，紮營tī Í-iâ-a-pa-lîm，Mô͘-ap ê邊界。
<sup>45</sup> 對Í-ìn起身，紮營tī Tí-pún-ka-tek。
<sup>46</sup> Tùi Tí-pún-ka-tek起身，紮營tī A-bûn-te-pí-la̍h-thài-im。
<sup>47</sup> Tùi A-bûn-te-pí-la̍h-thài-im起身，紮營tī Nî-pho對面ê A-pa-lîm山。
<sup>48</sup> Tùi A-pa-lîm山起身，紮營tī Mô͘-ap ê平洋，約旦河邊，耶利哥對面。
<sup>49</sup> In紮營tī約旦ê河邊，tùi Pek-iâ-se-boa̍t到A-pek-si̍p-têng，tī Mô͘-ap平洋。
<sup>50</sup> 耶和華tī Mô͘-ap平洋，約旦河邊，耶利哥對面，吩咐摩西講：
<sup>51</sup> 你tio̍h吩咐以色列人kā in講：Lín過約旦河入迦南地ê時，
<sup>52</sup> 就tio̍h tùi lín面前趕出hia所有khiā起ê百姓，毀滅in一切phah成ê石像，koh毀滅in一切羊鑄ê偶像，koh拆毀in一切ê山頭壇。
<sup>53</sup> Lín tio̍h佔hit所在，也tio̍h khiā起tī-hia，因為我將hit所在賞賜lín做業。
<sup>54</sup> Lín tio̍h照ta̍k家liam-khau承接hit-ê地；人chōe-ê，tio̍h分產業khah-chōe hō͘ in，人少ê tio̍h分產業khah-少hō͘ in；看人liam-tio̍h甚麼所在，hit所在就歸伊；照lín祖公ê支派lín tio̍h承接伊。
<sup>55</sup> 設使lín無趕出hit所在khiā起ê百姓，就lín所容允伊tiàm-teh ê百姓，beh做lín目睭中ê刺，hia̍p下ê草刺；in也beh tī lín所khiā起ê地窘迫lín。
<sup>56</sup> Koh我beh款待lín，親像我bat想beh款待in ê。

</p></div><div class="p_right"><div class="chap">=== 民數記 · 第 33 章 ===</div><p>
<sup>1</sup> Í-sek-lia̍t lâng chiàu kun-tūi, tī Mô͘-se A-lûn ê chhiú-ē, chhut Ai-ki̍p tōe só͘ kiâⁿ ê lō͘-chām, kì tī ē-bīn.
<sup>2</sup> Mô͘-se chiàu Iâ-hô-hoa ê bēng-lēng kì-chài in khí-sin kiâⁿ ê lō͘-chām;  in khí-sin kiâⁿ ê lō͘-chām chiū-sī án-ni.
<sup>3</sup> Chiaⁿ-ge̍h-kan, tī chiaⁿ-ge̍h cha̍p-gō͘ ji̍t, chiū-sī pôaⁿ-kè-choeh ê tē-jī ji̍t, Í-sek-lia̍t lâng tùi Lân-sek khí-sin, tī Ai-ki̍p chèng-lâng ê ba̍k-chiu-chêng , khò tōa koân-lêng ê chhiú chhut-khì.
<sup>4</sup> Hit-sî Ai-ki̍p lâng teh bâi-chòng in lóng-chóng ê tōa-kiáⁿ, chiū-sī Iâ-hô-hoa tī in tiong-kan só͘ phah-sí-ê;  Iâ-hô-hoa iā khiàn-chek in hiah ê siōng-tè.
<sup>5</sup> Í-sek-lia̍t lâng tùi Lân-sek khí-sin, chat-iâⁿ tī So͘-kat.
<sup>6</sup> Tùi So͘-kat khí-sin, chat-iâⁿ tī kūn khòng-iá ê Í-thóng.
<sup>7</sup> Tùi Í-thóng khí-sin, oa̍t-tńg kàu Pí-hap-hi-lio̍k, chiū-sī tī Pa-le̍k-sé-hun ê tùi-bīn, chiū chat-iâⁿ tī Bi̍t-toa̍t ê thâu-chêng.
<sup>8</sup> Tùi Hap-hi-lio̍k tùi-bīn khí-sin, keng-kè hái-tiong kàu khòng-iá;  koh tī Í-thóng ê khòng-iá kiâⁿ saⁿ-ji̍t ê lō͘-chām, chiū chat-iâⁿ tī Má-la̍h.
<sup>9</sup> In tùi Má-la̍h khí-sin, lâi kàu Í-lîm;  Í-lîm ū cha̍p-jī tiâu chúi-chôaⁿ, chhit-cha̍p châng chó-chhiū;  chiū tī-hia chat-iâⁿ.
<sup>10</sup> Tùi Í-lîm khí-sin, chat-iâⁿ tī Âng-hái kîⁿ.
<sup>11</sup> Tùi Âng-hái kîⁿ khí-sin, chat-iâⁿ tī Sìn ê khòng-iá.
<sup>12</sup> Tùi Sìn ê khòng-iá khí-sin, chat-iâⁿ tī Thoat-ka.
<sup>13</sup> Tùi Thoat-ka khí-sin, chat-iâⁿ tī A-lio̍k.
<sup>14</sup> Tùi A-lio̍k khí-sin, chat-iâⁿ tī Lī-hui-tèng;  tī-hia bô chúi thang hō͘ peh-sìⁿ lim.
<sup>15</sup> Tùi Lī-hui-tèng khí-sin, chat-iâⁿ tī Se-nái ê khòng-iá.
<sup>16</sup> Tùi Se-nái ê khòng-iá khí-sin, chat-iâⁿ tī Ki-phok-lô-hap-tha-óa.
<sup>17</sup> Tùi Ki-phok-lô-hap-tha-óa khí-sin, chat-iâⁿ tī Hap-sé-lio̍k.
<sup>18</sup> tùi Hap-sé-lio̍k khí-sin, chat-iâⁿ tī Lī-thê-má.
<sup>19</sup> Tùi Lī-thê-má khí-sin, chat-iâⁿ tī Lîm-bûn-phàⁿ-lia̍t.
<sup>20</sup> Tùi Lîm-bûn-phàⁿ-lia̍t khí-sin, chat-iâⁿ tī Li̍p-ná.
<sup>21</sup> Tùi Li̍p-ná khí-sin, chat-iâⁿ tī Le̍k-sat.
<sup>22</sup> Tùi Le̍k-sat khí-sin, chat-iâⁿ tī Ki-hi-la̍h-tha.
<sup>23</sup> Tùi Ki-hi-la̍h-tha khí-sin, chat-iâⁿ tī Sa-húi soaⁿ.
<sup>24</sup> Tùi Sa-húi soaⁿ khí-sin, chat-iâⁿ tī Hap-la̍h-tāi.
<sup>25</sup> Tùi Hap-la̍h-tāi khí-sin, chat-iâⁿ tī Má-kiat-hi-lio̍k.
<sup>26</sup> Tùi Má-kiat-hi-lio̍k khí-sin, chat-iâⁿ tī Tha-hap.
<sup>27</sup> Tùi Tha-hap khí-sin, chat-iâⁿ tī Tha-la̍h.
<sup>28</sup> Tùi Tha-la̍h khí-sin, chat-iâⁿ tī Bi̍t-ka.
<sup>29</sup> Tùi Bi̍t-ka khí-sin, chat-iâⁿ tī Hap-mô͘-ná.
<sup>30</sup> Tùi Hap-mô͘-ná khí-sin, chat-iâⁿ tī Mô͘-se-lio̍k.
<sup>31</sup> Tùi Mô͘-se-lio̍k khí-sin, chat-iâⁿ tī Pí-nî-a-kan.
<sup>32</sup> Tùi Pí-nî-a-kan khí-sin, chat-iâⁿ tī Hat-hap-ki̍p-kah.
<sup>33</sup> Tùi Hat-hap-ki̍p-kah khí-sin, chat-iâⁿ tī Iok-pa-tha.
<sup>34</sup> Tùi Iok-pa-tha khí-sin, chat-iâⁿ tī A-phok-ná.
<sup>35</sup> Tùi A-phok-ná khí-sin, chat-iâⁿ tī Í-sûn-ka-pia̍t.
<sup>36</sup> Tùi Í-sûn-ka-pia̍t khí-sin, chat-iâⁿ tī Sîm ê khòng-iá, chiū-sī Ka-te-su.
<sup>37</sup> Tùi Ka-te-su khí-sin, chat-iâⁿ tī Hô-jíⁿ soaⁿ, Í-tong tōe ê piⁿ-kài.
<sup>38</sup> Í-sek-lia̍t lâng chhut Ai-ki̍p tōe ê sì-cha̍p nî, gō͘-ge̍h chhoe-it ji̍t, chè-si A-lûn chun-thàn Iâ-hô-hoa ê bēng-lēng, chiūⁿ Hô-jíⁿ soaⁿ, chiū sí tī-hia.
<sup>39</sup> A-lûn sí tī Hô-jíⁿ soaⁿ ê sî, chi̍t-pah jī-cha̍p-saⁿ hè.
<sup>40</sup> Khiā-khí tī Ka-lâm tōe lâm-hng ê Ka-lâm lâng A-la̍h-tek ông thiaⁿ-kìⁿ Í-sek-lia̍t lâng lâi lah.
<sup>41</sup> Í-sek-lia̍t lâng tùi Hô-jíⁿ soaⁿ khí-sin, chat-iâⁿ tī Sat-mô͘-ná.
<sup>42</sup> Tùi Sat-mô͘-ná khí-sin, chat-iâⁿ tī Phó͘-lùn.
<sup>43</sup> Tùi Phó͘-lùn khí-sin, chat-iâⁿ tī O-pek.
<sup>44</sup> Tùi O-pek khí-sin, chat-iâⁿ tī Í-iâ-a-pa-lîm, Mô͘-ap ê piⁿ-kài.
<sup>45</sup> Tùi Í-ìn khí-sin, chat-iâⁿ tī Tí-pún-ka-tek.
<sup>46</sup> Tùi Tí-pún-ka-tek khí-sin, chat-iâⁿ tī A-bûn-te-pí-la̍h-thài-im.
<sup>47</sup> Tùi A-bûn-te-pí-la̍h-thài-im  khí-sin, chat-iâⁿ tī Nî-pho tùi-bīn ê A-pa-lîm soaⁿ.
<sup>48</sup> Tùi A-pa-lîm soaⁿ khí-sin, chat-iâⁿ tī Mô͘-ap ê pîⁿ-iûⁿ, Iok-tàn hô-piⁿ, Iâ-lī-ko tùi-bīn.
<sup>49</sup> In chat-iâⁿ tī Iok-tàn ê hô-piⁿ, tùi Pek-iâ-se-boa̍t kàu A-pek-si̍p-têng, tī Mô͘-ap pîⁿ-iûⁿ.
<sup>50</sup> Iâ-hô-hoa tī Mô͘-ap pîⁿ-iûⁿ, Iok-tàn hô-piⁿ, Iâ-lī-ko tùi-bīn, hoan-hù Mô͘-se kóng,
<sup>51</sup> Lí tio̍h hoan-hù Í-sek-lia̍t lâng kā in kóng, Lín kè Iok-tàn hô ji̍p Ka-lâm tōe ê sî,
<sup>52</sup> chiū tio̍h tùi lín bīn-chêng kóaⁿ-chhut hia só͘ ū khiā-khí ê peh-sìⁿ, húi-bia̍t in it-chhè phah-chiâⁿ ê chio̍h-siōng, koh húi-bia̍t in it-chhè iûⁿ-chù ê ngó͘-siōng, koh thiah-húi in it-chhè ê soaⁿ-thâu-tôaⁿ.
<sup>53</sup> Lín tio̍h chiàm hit só͘-chāi, iā tio̍h khiā-khí tī-hia, in-ūi Góa chiong hit só͘-chāi siúⁿ-sù lín chòe-gia̍p.
<sup>54</sup> Lín tio̍h chiàu ta̍k-ke liam-khau sêng-chiap hit ê tōe; lâng chōe-ê, tio̍h pun sán-gia̍p khah-chōe hō͘ in, lâng chió-ê tio̍h pun sán-gia̍p khah-chió hō͘ in;  khòaⁿ lâng liam-tio̍h sím-mi̍h só͘-chāi, hit só͘-chāi chiū kui i;  chiàu lín chó͘-kong ê chi-phài lín tio̍h sêng-chiap i.
<sup>55</sup> Siat-sú lín bô kóaⁿ-chhut hit só͘-chāi khiā-khí ê peh-sìⁿ, chiū lín só͘ iông-ún i tiàm-teh ê peh-sìⁿ, beh chòe lín ba̍k-chiu-tiong ê chhì, hia̍p-ē ê chháu-chhì;  in iā beh tī lín só͘ khiā-khí ê tōe khún-pek lín.
<sup>56</sup> Koh Góa beh khoán-thāi lín, chhin-chhiūⁿ Góa bat siūⁿ beh khoán-thāi in ê.

</p></div></div><div class="p_outer"><div class="p_left"> <div class="chap">=== 民數記 · 第 34 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h命令以色列人kā in講：Lín到迦南地ê時，就是歸hō͘ lín做業ê迦南，照伊四境ê地；
<sup>3</sup> lín ê南方tio̍h tùi Sîm ê曠野沿Í-tong ê邊界，lín ê南界tio̍h tùi鹽海東勢ê極頭。
<sup>4</sup> Lín ê界tio̍h到A-khek-la̍h-piⁿ ê山坪ê南勢，續到Sîm，直直thàng到Ka-te-su-pa-nî-a ê南pêng；koh thàng到Hap-sat-a-ta̍t，續到Ap-bûn。
<sup>5</sup> Chit-ê境界tùi Ap-bûn oat到埃及ê溪，thàng到海為止。
<sup>6</sup> 西pêng tio̍h用大海做界；這就是lín西勢ê界。
<sup>7</sup> Lín北勢ê界tio̍h tùi大海，劃到Hô-jíⁿ山。
<sup>8</sup> Tùi Hô-jíⁿ山劃到Hap-má ê路口，thàng到Se-ta̍t-ta̍t。
<sup>9</sup> Koh thàng到Se-húi-lûn，直到Hap-sat-í-lân為止，這beh做lín 北勢ê界。
<sup>10</sup> Lín tio̍h tùi Hap-sat-í-lân，劃到Sī-hoan做lín東勢ê界。
<sup>11</sup> Chit-ê界tio̍h tui3Si7-hoan落去到A-iân東勢ê Lī-pí-la̍h，koh落去到Ki-nî-lia̍t湖ê東勢。
<sup>12</sup> Chit-ê界tio̍h落去到約旦河，thàng到鹽海為止；chit四圍ê界內beh做lín ê地。
<sup>13</sup> 摩西命令以色列人講：這是照lín所liam-khau做teh-beh續接業ê地，耶和華所命令hō͘九個支派koh半支派ê。
<sup>14</sup> 因為Liû-piān kiáⁿ孫ê支派照in ê宗族，koh Ka-tek kiáⁿ孫ê支派照in ê宗族，已經得tio̍h產業；Má-ná-se半支派也得tio̍h；
<sup>15</sup> chit兩支派，koh半支派，已經tī約旦外，耶利哥ê東勢，ǹg日出ê所在得tio̍h業。
<sup>16</sup> 耶和華koh吩咐摩西講：
<sup>17</sup> Beh kā lín分地做業ê人ê名字記tī下底；是祭司Í-lī-a-sat，kap Lùn ê kiáⁿ約書亞。
<sup>18</sup> Lín tio̍h tùi ta̍k支派揀一個首領，分hit-ê地做業。
<sup>19</sup> Chiah-ê人ê名記tī下底；猶大ê支派，有Iâ-hu-nî ê kiáⁿ迦勒。
<sup>20</sup> 西門kiáⁿ孫ê支派，有A-bí-hut ê kiáⁿ Sī-bó͘-lī。
<sup>21</sup> 便雅憫ê支派，有Ki-su-lûn ê kiáⁿ Í-lī-ta̍t。
<sup>22</sup> Tàn ê kiáⁿ孫ê支派，有首領，Iok-lī ê kiáⁿ Pò͘-ki。
<sup>23</sup> 約瑟ê kiáⁿ孫，Má-ná-se kiáⁿ孫ê支派，有首領，Í-hut ê kiáⁿ Hàn-liap；
<sup>24</sup> Í-hoat-liân kiáⁿ孫ê支派，有首領，Li̍p-hut-tàn ê kiáⁿ Ki-bó͘-lī。
<sup>25</sup> Se-pò͘-lûn kiáⁿ孫ê支派，有首領，Phàⁿ-la̍p ê kiáⁿ I-lī-sat-hoan。
<sup>26</sup> Í-sat-ka kiáⁿ孫ê支派，有首領，A-sàn ê kiáⁿ Phàⁿ-thiah。
<sup>27</sup> A-siat kiáⁿ孫ê支派，有首領，Sī-lô-bí ê kiáⁿ A-hi-hut。
<sup>28</sup> Ná-hut-tha-lī kiáⁿ孫ê支派，有首領，A-bí-hut ê kiáⁿ Pí-tāi-hek。
<sup>29</sup> Chiah-ê人就是耶和華所命令tī迦南地將產業分hō͘以色列人ê。

</p></div><div class="p_right"><div class="chap">=== 民數記 · 第 34 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h bēng-lēng Í-sek-lia̍t lâng kā in kóng, Lín kàu Ka-lâm tōe ê sî, chiū-sī kui hō͘ lín chòe-gia̍p ê Ka-lâm, chiàu i sì-kéng ê tōe;
<sup>3</sup> lín ê lâm-hng tio̍h tùi Sîm ê khòng-iá iân Í-tong ê piⁿ-kài, lín ê lâm-kài tio̍h tùi Iâm-hái tang-sì ê ke̍k-thâu.
<sup>4</sup> Lín ê kài tio̍h kàu A-khek-la̍h-piⁿ ê soaⁿ-phiâⁿ ê lâm-sì, sòa-kàu Sîm, ti̍t-ti̍t thàng-kàu Ka-te-su-pa-nî-a ê lâm-pêng;  koh thàng-kàu Hap-sat-a-ta̍t, sòa-kàu Ap-bûn.
<sup>5</sup> Chit ê kéng-kài tio̍h tùi Ap-bûn oat-kàu Ai-ki̍p ê khoe, thàng-kàu hái ûi-chí.
<sup>6</sup> Sai-pêng tio̍h ēng tōa-hái chòe kài; che chiū-sī lín sai-sì ê kài.
<sup>7</sup> Lín pak-sì ê kài tio̍h tùi tōa-hái, u̍ih-kàu Hô-jíⁿ soaⁿ.
<sup>8</sup> Tùi Hô-jíⁿ soaⁿ u̍ih-kàu Hap-má ê lō͘-kháu, thàng-kàu Se-ta̍t-ta̍t.
<sup>9</sup> Koh thàng-kàu Se-húi-lûn, ti̍t-kàu Hap-sat-í-lân ûi-chí, che beh chòe lín pak-sì ê kài.
<sup>10</sup> Lín tio̍h tùi Hap-sat-í-lân, u̍ih-kàu Sī-hoan chòe lín tang-sì ê kài.
<sup>11</sup> Chit ê kài tio̍h tùi Sī-hoan lo̍h-khì kàu A-iân tang-sì ê Lī-pí-la̍h, koh lo̍h-khì kàu Ki-nî-lia̍t ô͘ ê tang-sì.
<sup>12</sup> Chit ê kài tio̍h lo̍h-khì kàu Iok-tàn hô, thàng-kàu Iâm-hái ûi-chí;  chit sì-ûi ê kài-lāi beh chòe lín ê tōe.
<sup>13</sup> Mô͘-se bēng-lēng Í-sek-lia̍t lâng kóng, Che sī chiàu lín só͘ liam-khau chòe teh-beh sòa-chiap gia̍p ê tōe, Iâ-hô-hoa só͘ bēng-lēng hō͘ káu  ê chi-phài koh pòaⁿ-chi-phài ê.
<sup>14</sup> In-ūi Liû-piān kiáⁿ-sun ê chi-phài chiàu in ê chong-cho̍k, koh Ka-tek kiáⁿ-sun ê chi-phài chiàu in ê chong-cho̍k, í-keng tit-tio̍h sán-gia̍p;  Má-ná-se pòaⁿ-chi-phài iā tit-tio̍h;
<sup>15</sup> chit nn̄g chi-phài, koh pòaⁿ-chi-phài, í-keng tī Iok-tàn gōa, Iâ-lī-ko ê tang-sì, ǹg ji̍t chhut ê só͘-chāi tit-tio̍h gia̍p.
<sup>16</sup> Iâ-hô-hoa koh hoan-hù Mô͘-se kóng,
<sup>17</sup> Beh kā lín pun tōe chòe-gia̍p ê lâng ê miâ-jī kì tī ē-tóe; sī chè-si Í-lī-a-sat, kap Lùn ê kiáⁿ Iok-su-a.
<sup>18</sup> Lín tio̍h tùi ta̍k chi-phài kéng chi̍t-ê siú-léng, pun hit ê tōe chòe-gia̍p.
<sup>19</sup> Chiah ê lâng ê miâ kì tī ē-tóe;  Iû-tāi ê chi-phài, ū Iâ-hu-nî ê kiáⁿ Ka-le̍k.
<sup>20</sup> Se-biān kiáⁿ-sun ê chi-phài, ū A-bí-hut ê kiáⁿ Sī-bó͘-lī.
<sup>21</sup> Piān-ngá-bín ê chi-phài, ū Ki-su-lûn ê kiáⁿ Í-lī-ta̍t.
<sup>22</sup> Tàn ê kiáⁿ-sun ê chi-phài, ū siú-léng, Iok-lī ê kiáⁿ Pò͘-ki.
<sup>23</sup> Iok-sek ê kiáⁿ-sun, Má-ná-se kiáⁿ-sun ê chi-phài, ū siú-léng, Í-hut ê kiáⁿ Hàn-liap;
<sup>24</sup> Í-hoat-liân kiáⁿ-sun ê chi-phài, ū siú-léng, S[L]i̍p-hut-tàn ê kiáⁿ Ki-bó͘-lī.
<sup>25</sup> Se-pò͘-lûn kiáⁿ-sun ê chi-phài, ū siú-léng, Phàⁿ-la̍p ê kiáⁿ I-lī-sat-hoan.
<sup>26</sup> Í-sat-ka kiáⁿ-sun ê chi-phài, ū siú-léng, A-sàn ê kiáⁿ Phàⁿ-thiah.
<sup>27</sup> A-siat kiáⁿ-sun ê chi-phài, ū siú-léng, Sī-lô-bí ê kiáⁿ A-hi-hut.
<sup>28</sup> Ná-hut-tha-lī kiáⁿ-sun ê chi-phài, ū siú-léng, A-bí-hut ê kiáⁿ Pí-tāi-hek.
<sup>29</sup> Chiah ê lâng chiū-sī Iâ-hô-hoa só͘ bēng-lēng tī Ka-lâm tōe chiong sán-gia̍p pun hō͘ Í-sek-lia̍t lâng ê.

</p></div></div><div class="p_outer"><div class="p_left"> <div class="chap">=== 民數記 · 第 35 章 ===</div><p>
<sup>1</sup> 耶和華tī Mô͘-ap ê平洋，約旦河邊，耶利哥對面，吩咐摩西講：
<sup>2</sup> 你命令以色列人，tio̍h 對in所得tio̍h ê業，用城hō͘利未人khiā起；也tio̍h用城四圍ê郊野hō͘利未人。
<sup>3</sup> 城beh hō͘ in khiā起；郊野beh做in ê牛、羊、財物，kap ta̍k樣cheng-siⁿ ê路用。
<sup>4</sup> Lín所hō͘利未人城外ê郊野，tùi城腳四圍量出一千肘。
<sup>5</sup> 你tī城外量伊，東勢兩千肘，南勢兩千肘，西勢兩千肘，北勢兩千肘，城tī中央；這是beh hō͘ in做城ê郊野。
<sup>6</sup> Lín所hō͘利未人hiah-ê城，其中tio̍h六個逃閃ê城；lín tio̍h設立伊，hō͘ thâi死人ê thang逃走tī-hia；chiah-ê以外，tio̍h koh hō͘ in四十二個城。
<sup>7</sup> Lín tio̍h hō͘利未人ê城，共四十八；城kap郊野，lóng tio̍h hō͘ in。
<sup>8</sup> 論到lín tùi以色列人ê產業中，所hō͘利未人ê城，tùi業chōe-ê，取 khah-chōe城，tùi業少ê，取少；各照所承接ê業撥出城hō͘利未人。
<sup>9</sup> 耶和華吩咐摩西講：
<sup>10</sup> 你tio̍h吩咐以色列人，kā in講：Lín過約旦河，入迦南地，
<sup>11</sup> 就tio̍h撥撥出幾個城，hō͘ lín做逃閃ê城，hō͘錯誤thâi死人ê兇身thang逃走tī-hia。
<sup>12</sup> Chiah-ê城thang hō͘ lín閃避hit-ê報仇ê人，hō͘ 兇身無致到死；thèng候伊khiā tī會眾ê面前受審判。
<sup>13</sup> Lín所撥出來ê城，tio̍h做lín六個逃閃ê城。
<sup>14</sup> Tī約旦河外 tio̍h撥出三個城，tī迦南地也tio̍h撥出三個城，做逃閃ê城。
<sup>15</sup> Chit六個城tio̍h hō͘以色列人，kap in中間ê出外人，kap寄腳ê，做逃閃ê路用；hō͘錯誤thâi人ê thang走去hia。
<sup>16</sup> 設使人用鐵器phah人，致到死，伊就是凶犯，凶犯的確tio̍h hō͘伊死。
<sup>17</sup> 伊ê手若用能hō͘人死ê石tìm人，致到人死，伊就是凶犯，凶犯的確tio̍h死。
<sup>18</sup> 伊ê手若用能hō͘人死ê柴phah人，致到人死，伊就是凶犯，凶犯的確tio̍h死。
<sup>19</sup> 報人命ê，本身tio̍h thâi死hit-ê凶犯；一下tú-tio̍h伊就tio̍h thâi伊。
<sup>20</sup> 人若怨恨hit人來kā伊chhia倒，á是bih-teh用物tìm伊，致到死；
<sup>21</sup> kiám-chhái因為挾份用手phah人致到死，就hit-ê phah人ê的確tio̍h死，因為伊真正是凶犯，報人命ê tú-tio̍h凶犯，就thâi死伊。
<sup>22</sup> 設使人無挾份，忽然chhia伊，á是無bih-teh，用物tìm伊；
<sup>23</sup> á是無看見ê時，用能phah死人ê石頭tìm-tio̍h伊，來致到死，kap伊本無冤仇，也無意思beh害伊，
<sup>24</sup> 會眾就tio̍h照hiah-ê法度，tī phah死人ê kap報人命ê ê中間審判伊。
<sup>25</sup> 會眾tio̍h救hit-ê錯誤thâi人ê脫離報報人命ê ê手；會眾也tio̍h hō͘伊倒tńg 伊所走入逃閃ê城，伊tio̍h tiàm tī hit內面，thèng候到抹聖油ê祭司頭死。
<sup>26</sup> 總是錯誤thâi死人ê，無論怎樣，若出去伊所走入逃閃ê城ê境外，
<sup>27</sup> 報人命ê若tī逃閃ê城ê境外tú-tio̍h伊，來thâi死hit-ê凶犯，報人命ê就無thâi死人ê罪。
<sup>28</sup> 因為伊應該tio̍h tiàm伊逃閃ê城，thèng候祭司頭死；祭司頭死了後，錯誤thâi人ê chiah thang tò去伊產業ê地。
<sup>29</sup> 這tī lín一切khiā起ê所在beh做lín ta̍k世代ê法律。
<sup>30</sup> 見若thâi死人，hit-ê凶犯tio̍h照kúi-nā ê干證ê人ê話來hō͘伊死；若只有一人做干證，就m̄-thang hō͘人死。
<sup>31</sup> Thâi死人犯tio̍h死罪ê，lín m̄-thang收贖回性命ê價錢；的確tio̍h hō͘伊死。
<sup>32</sup> Hit-ê走到逃閃ê城ê人，lín m̄-thang kā伊the̍h贖回ê價，hō͘伊tī祭司bē死ê事先，koh來tiàm本地。
<sup>33</sup> Án-ni，lín就無phah lâ-sâm lín所khiā起ê地；因為血是phah lâ-sâm地ê；若有血流tī地裡，設使m̄是流hit-ê thâi人ê ê血，hit-ê地就bōe得tio̍h清氣。
<sup>34</sup> Lín m̄-thang phah lâ-sâm lín所tiàm ê地，就是我tiàm tī hit中間ê地；因為我耶和華tiàm tī以色列人ê中間。

</p></div><div class="p_right"><div class="chap">=== 民數記 · 第 35 章 ===</div><p>
<sup>1</sup> Iâ-hô-hoa tī Mô͘-ap ê pîⁿ-iûⁿ, Iok-tàn hô-piⁿ, Iâ-lī-ko tùi-bīn, hoan-hù Mô͘-se kóng,
<sup>2</sup> Lí bēng-lēng Í-sek-lia̍t lâng, tio̍h tùi in só͘ tit-tio̍h ê gia̍p, ēng siâⁿ hō͘ Lī-bī lâng khiā-khí;  iā tio̍h ēng siâⁿ sì-ûi ê kau-iá hō͘ Lī-bī lâng.
<sup>3</sup> Siâⁿ beh hō͘ in khiā-khí;  kau-iá beh chòe in ê gû, iûⁿ, châi-bu̍t, kap ta̍k-iūⁿ cheng-siⁿ ê lō͘-ēng.
<sup>4</sup> Lín só͘ hō͘ Lī-bī lâng siâⁿ-gōa ê kau-iá, tùi siâⁿ-kha sì-ûi niû-chhut chi̍t-chheng tiú.
<sup>5</sup> Lí tī siâⁿ-gōa niû i, tang-sì nn̄g-chheng tiú, lâm-sì nn̄g-chheng tiú, sai-sì nn̄g-chheng tiú, pak-sì nn̄g-chheng tiú, siâⁿ tī tiong-ng;  che sī beh hō͘ in chòe siâⁿ ê kau-iá.
<sup>6</sup> Lín só͘ hō͘ Lī-bī lâng hiah ê siâⁿ, kî-tiong tio̍h la̍k ê tô-siám ê siâⁿ;  lín tio̍h siat-li̍p i, hō͘ thâi-sí lâng-ê thang tô-cháu tī-hia;  chiah-ê í-gōa, tio̍h koh hō͘ in sì-cha̍p-jī ê siâⁿ.
<sup>7</sup> Lín tio̍h hō͘ Lī-bī lâng ê siâⁿ, kiōng sì-cha̍p-poeh;  siâⁿ kap kau-iá, lóng tio̍h hō͘ in.
<sup>8</sup> Lūn-kàu lín tùi Í-sek-lia̍t lâng ê sán-gia̍p-tiong, só͘ hō͘ Lī-bī lâng ê siâⁿ, tùi gia̍p chōe-ê, chhú khah-chōe siâⁿ, tùi gia̍p chió-ê, chhú chió;  kok chiàu só͘ sêng-chiap ê gia̍p poah-chhut siâⁿ hō͘ Lī-bī lâng.
<sup>9</sup> Iâ-hô-hoa hoan-hù Mô͘-se kóng,
<sup>10</sup> Lí tio̍h hoan-hù Í-sek-lia̍t lâng, kā in kóng, Lín kè Iok-tàn hô, ji̍p Ka-lâm tōe,
<sup>11</sup> chiū tio̍h poah-chhut kúi ê siâⁿ, hō͘ lín chòe tô-siám ê siâⁿ, hō͘ chhò-gō͘ thâi-sí lâng ê hiong-sin thang tô-cháu tī-hia.
<sup>12</sup> Chiah ê siâⁿ thang hō͘ lín siám-pī hit ê pò-siû ê lâng, hō͘ hiong-sin bô tì-kàu sí;  thèng-hāu i khiā tī hōe-chiòng ê bīn-chêng siū sím-phòaⁿ.
<sup>13</sup> Lín só͘ poah-chhut-lâi ê siâⁿ, tio̍h chòe lín la̍k ê tô-siám ê siâⁿ.
<sup>14</sup> Tī Iok-tàn hô-gōa tio̍h poah-chhut saⁿ ê siâⁿ, tī Ka-lâm tōe iā tio̍h poah-chhut saⁿ ê siâⁿ, chòe tô-siám ê siâⁿ.
<sup>15</sup> Chit la̍k ê siâⁿ tio̍h hō͘ Í-sek-lia̍t lâng, kap in tiong-kan ê chhut-gōa lâng, kap kià-kha-ê, chòe tô-siám ê lō͘-ēng;  hō͘ chhò-gō͘ thâi-lâng-ê thang cháu-khì hia.
<sup>16</sup> Siat-sú lâng ēng thih-khì phah lâng, tì-kàu sí, i chiū-sī hiong-hoān, hiong-hoān tek-khak tio̍h hō͘ i sí.
<sup>17</sup> I ê chhiú nā ēng ōe hō͘ lâng sí ê chio̍h tìm lâng, tì-kàu lâng sí, i chiū-sī hiong-hoān, hiong-hoān tek-khak tio̍h sí.
<sup>18</sup> I ê chhiú nā ēng ōe hō͘ lâng sí ê chhâ phah lâng, tì-kàu lâng sí, i chiū-sī hiong-hoān, hiong-hoān tek-khak tio̍h sí.
<sup>19</sup> Pò jîn-bēng-ê, pún-sin tio̍h thâi-sí hit ê hiong-hoān;  chi̍t-ē tú-tio̍h-i chiū tio̍h thâi i.
<sup>20</sup> Lâng nā oàn-hūn hit-lâng lâi kā i chhia-tó, á-sī bih-teh ēng-mi̍h tìm i, tì-kàu sí;
<sup>21</sup> kiám-chhái in-ūi hia̍p-hūn ēng chhiú phah lâng tì-kàu sí, chiū hit ê phah-lâng-ê tek-khak tio̍h sí, in-ūi i chin-chiàⁿ sī hiong-hoān, pò jîn-bēng-ê tú-tio̍h hiong-hoān, chiū thâi-sí i.
<sup>22</sup> Siat-sú lâng bô hia̍p-hūn, hut-jiân chhia i, á-sī bô bih-teh, ēng mi̍h tìm i;
<sup>23</sup> á-sī bô khòaⁿ-kìⁿ ê sî, ēng ōe-phah-sí lâng ê chio̍h-thâu tìm-tio̍h i, lâi tì-kàu sí, kap i pún bô oan-siû, iā bô ì-sù beh hāi i,
<sup>24</sup> hōe-chiòng chiū tio̍h chiàu hiah ê hoat-tō͘, tī phah-sí-lâng-ê kap pò jîn-bēng-ê ê tiong-kan sím-phòaⁿ i.
<sup>25</sup> Hōe-chiòng tio̍h kiù hit ê chhò-gō͘ thâi-lâng-ê thoat-lī pò jîn-bēng-ê ê chhiú;  hōe-chiòng iā tio̍h hō͘ i tò-tńg i só͘ cháu-ji̍p tô-siám ê siâⁿ, i tio̍h tiàm tī hí lāi-bīn, thèng-hāu kàu boah sèng-iû ê chè-si-thâu sí.
<sup>26</sup> Chóng-sī chhò-gō͘ thâi-sí-lâng-ê, bô-lūn cháiⁿ-iūⁿ, nā chhut-khì i só͘ cháu-ji̍p tô-siám ê siâⁿ ê kéng-gōa,
<sup>27</sup> pò-jîn-bēng-ê nā tī tô-siám ê siâⁿ ê kéng-gōa tú-tio̍h i, lâi thâi-sí hit ê hiong-hoān, pò-jîn-bēng-ê chiū bô thâi-sí lâng ê chōe.
<sup>28</sup> In-ūi i eng-kai tio̍h tiàm i tô-siám ê siâⁿ, thèng-hāu chè-si-thâu sí;  chè-si-thâu sí liáu-āu, chhò-gō͘ thâi-lâng-ê chiah thang tò-khì i sán-gia̍p ê tōe.
<sup>29</sup> Che tī lín it-chhè khiā-khí ê só͘-chāi beh chòe lín ta̍k sè-tāi ê hoat-lu̍t.
<sup>30</sup> Kìⁿ-nā thâi-sí lâng, hit ê hiong-hoān tio̍h chiàu kúi-nā ê kan-chèng ê lâng ê ōe lâi hō͘ i sí;  nā chí-ū chi̍t-lâng chòe kan-chèng, chiū m̄-thang hō͘ lâng sí.
<sup>31</sup> Thâi-sí-lâng hoān-tio̍h sí-chōe ê, lín m̄-thang siu sio̍k-hôe sìⁿ-miā ê kè-chîⁿ;  tek-khak tio̍h hō͘ i sí.
<sup>32</sup> Hit ê cháu kàu tô-siám ê siâⁿ ê lâng, lín m̄-thang kā i the̍h sio̍k-hôe ê kè, hō͘ i tī chè-si bē sí ê tāi-seng, koh lâi tiàm pún-tōe.
<sup>33</sup> Án-ni, lín chiū bô phah lah-sap lín só͘ khiā-khí ê tōe;  in-ūi huih sī phah lah-sap tōe ê;  nā ū huih lâu tī tōe-ni̍h, siat-sú m̄-sī lâu hit ê thâi-lâng-ê ê huih, hit ê tōe chiū bōe tit-tio̍h chheng-khì.
<sup>34</sup> Lín m̄-thang phah lah-sap lín só͘ tiàm ê tōe, chiū-sī Góa tiàm tī hit tiong-kan ê tōe;  in-ūi Góa Iâ-hô-hoa tiàm tī Í-sek-lia̍t lâng ê tiong-kan.

</p></div></div><div class="p_outer"><div class="p_left"> <div class="chap">=== 民數記 · 第 36 章 ===</div><p>
<sup>1</sup> 屬約瑟ê kiáⁿ孫chiah-ê家，Má-ná-se ê孫，Má-kiat ê kiáⁿ Ki-lia̍t ê kiáⁿ孫hiah-ê族長來到摩西kap以色列人chiah-ê族長chiah-ê首領ê面前，講：
<sup>2</sup> 耶和華bat命令我ê主liam-khau分地hō͘以色列人做業，我ê主也受tio̍h耶和華ê命令，將阮ê兄弟Se-lô-hui-hap ê產業分hō͘伊hiah-ê cha-bó͘-kiáⁿ。
<sup>3</sup> In若嫁以色列別支派ê人，in ê產業就tùi阮祖公所留ê產業撥過去，加添tī in所beh屬ê支派ê產業；án-ni就tùi阮liam-khau所得tio̍h ê業撥過去。
<sup>4</sup> 到以色列人ê禧年，in ê產業就加添tī in所beh屬ê支派ê產業；án-ni，in ê產業就是tùi阮祖公支派ê產業撥過去。
<sup>5</sup> 摩西照耶和華ê話，命令以色列人講：約瑟kiáⁿ孫ê支派所講ê是tio̍h。
<sup>6</sup> 論到Se-lô-hui-hap chiah-ê cha-bó͘-kiáⁿ，耶和華án-ni命令，講：In thang嫁in合意ê人，獨獨tio̍h嫁hō͘ in老父同宗支派ê人。
<sup>7</sup> Án-ni，以色列人ê產業就無tùi chit支派歸到hit支派；因為以色列人tio̍h ta̍k-ê執守in祖公支派ê產業。
<sup>8</sup> 見若tī以色列支派中得tio̍h產業ê cha-bó͘-kiáⁿ，tio̍h做伊ê老父同宗支派ê人ê bó͘，thang hō͘以色列人ê支派ta̍k-ê執守in ê祖公ê產業。
<sup>9</sup> Án-ni，in ê產業就無tùi chit支派歸到hit支派；因為以色列人ê支派，beh ta̍k-ê執守in ê產業。
<sup>10</sup> 耶和華án-ni吩咐摩西，Se-lô-hui-hap ê cha-bó͘-kiáⁿ就án-ni行。
<sup>11</sup> 因為Se-lô-hui-hap ê cha-bó͘-kiáⁿ、Má-la̍h、Tek-sat、Hat-la̍h、Bi̍t-ka、挪亞，lóng 嫁in ê叔伯ê kiáⁿ。
<sup>12</sup> In嫁tī約瑟ê kiáⁿ，Má-ná-se kiáⁿ孫hiah-ê家；就in ê產業猶原留tī in老父ê家ê支派。
<sup>13</sup> Chiah-ê是耶和華tī Mô͘-ap平洋，約旦河邊，耶利哥對面，託摩西所吩咐以色列人ê命令、法度。

</p></div><div class="p_right"><div class="chap">=== 民數記 · 第 36 章 ===</div><p>
<sup>1</sup> Sio̍k Iok-sek ê kiáⁿ-sun chiah ê ke, Má-ná-se ê sun, Má-kiat ê kiáⁿ Ki-lia̍t ê kiáⁿ-sun hiah ê cho̍k-tiúⁿ lâi kàu Mô͘-se kap Í-sek-lia̍t lâng chiah ê cho̍k-tiúⁿ chiah ê siú-léng ê bīn-chêng, kóng,
<sup>2</sup> Iâ-hô-hoa bat bēng-lēng góa ê chú liam-khau pun-tōe hō͘ Í-sek-lia̍t lâng chòe-gia̍p, góa ê chú iā siū-tio̍h Iâ-hô-hoa ê bēng-lēng, chiong goán ê hiaⁿ-tī Se-lô-hui-hap ê sán-gia̍p pun hō͘ i hiah ê cha-bó͘-kiáⁿ.
<sup>3</sup> In nā kè Í-sek-lia̍t pa̍t chi-phài ê lâng, in ê sán-gia̍p chiū tùi goán chó͘-kong só͘ lâu ê sán-gia̍p poah-kè-khì, ke-thiⁿ tī in só͘ beh sio̍k ê chi-phài ê sán-gia̍p;  án-ni chiū tùi goán liam-khau só͘ tit-tio̍h ê gia̍p poah-kè-khì.
<sup>4</sup> Kàu Í-sek-lia̍t lâng ê hi-liân, in ê sán-gia̍p chiū ke-thiⁿ tī in só͘ beh sio̍k ê chi-phài ê sán-gia̍p;  án-ni, in ê sán-gia̍p chiū-sī tùi goán chó͘-kong chi-phài ê sán-gia̍p poah-kè-khì.
<sup>5</sup> Mô͘-se chiàu Iâ-hô-hoa ê ōe, bēng-lēng Í-sek-lia̍t lâng kóng, Iok-sek kiáⁿ-sun ê chi-phài só͘-kóng-ê sī tio̍h.
<sup>6</sup> Lūn-kàu Se-lô-hui-hap chiah ê cha-bó͘-kiáⁿ, Iâ-hô-hoa án-ni bēng-lēng, kóng, In thang kè in kah-ì ê lâng, to̍k-to̍k tio̍h kè hō͘ in lāu-pē tâng-chong chi-phài ê lâng.
<sup>7</sup> Án-ni, Í-sek-lia̍t lâng ê sán-gia̍p chiū bô tùi chit chi-phài kui kàu hit chi-phài;  in-ūi Í-sek-lia̍t lâng tio̍h ta̍k-ê chip-siú in chó͘-kong chi-phài ê sán-gia̍p.
<sup>8</sup> Kìⁿ-nā tī Í-sek-lia̍t chi-phài tiong tit-tio̍h sán-gia̍p ê cha-bó͘-kiáⁿ, tio̍h chòe i ê lāu-pē tâng-chong chi-phài ê lâng ê bó͘, thang hō͘ Í-sek-lia̍t lâng ê chi-phài ta̍k-ê chip-siú in ê chó͘-kong ê sán-gia̍p.
<sup>9</sup> Án-ni, in ê sán-gia̍p chiū bô tùi chit chi-phài kui kàu hit chi-phài;  in-ūi Í-sek-lia̍t lâng ê chi-phài, beh ta̍k-ê chip-siú in ê sán-gia̍p.
<sup>10</sup> Iâ-hô-hoa án-ni hoan-hù Mô͘-se, Se-lô-hui-hap ê cha-bó͘-kiáⁿ chiū án-ni kiâⁿ.
<sup>11</sup> In-ūi Se-lô-hui-hap ê cha-bó͘-kiáⁿ, Má-la̍h, Tek-sat, Hat-la̍h, Bi̍t-ka, Ná-a, lóng kè in ê chek-peh ê kiáⁿ.
<sup>12</sup> In kè tī Iok-sek ê kiáⁿ, Má-ná-se kiáⁿ-sun hiah ê ke;  chiū in ê sán-gia̍p iû-goân lâu tī in lāu-pē ê ke ê chi-phài.
<sup>13</sup> Chiah-ê sī Iâ-hô-hoa tī Mô͘-ap pîⁿ-iûⁿ, Iok-tàn hô-piⁿ, Iâ-lī-ko tùi-bīn, thok Mô͘-se só͘ hoan-hù Í-sek-lia̍t lâng ê bēng-lēng, hoat-tō͘.

</p></div></div></section>

<section>
<div class="p_outer"><div class="p_left"> <div class="chap">=== 申命記 · 第 1 章 ===</div><p>
<sup>1</sup> 摩西tī約旦外，tī曠野Só͘-hut對面ê A-la̍h-pa，就是tī Pa-lân、Tô-hut、拉班、Hap-sé-lio̍k、Tí-sat-hap ê中間，對以色列ê眾人所講ê話，記tī下底。
<sup>2</sup> Tùi Hô-lia̍t經過Se-jíⁿ山ê路到Ka-te-su Pa-nî-a，有十一日ê路站。
<sup>3</sup> Tī第四十年，十一月初一日，摩西照耶和華一切所命令伊ê，lóng kā以色列人講。
<sup>4</sup> Hit時伊已經phah贏khiā起tī Hi-si̍t-pún ê A-mô͘-lī王Se-hông，kap khiā起tī Í-tek-lâi，A-su-tha-lio̍k ê Pa-san王Go̍k；
<sup>5</sup> 摩西tī約旦外ê Mô͘-ap地，起頭傳chit-ê律法講：
<sup>6</sup> 耶和華咱ê上帝tī Hô-lia̍t吩咐咱講：Lín khiā起chit-ê山已經久lah；
<sup>7</sup> tio̍h起身oa̍t-tńg到A-mô͘-lī人ê山地，kap近óa hia ê ta̍k所在，tī A-la̍h-pa，tī山地，tī平洋，tī南方，沿海一帶，迦南人ê地，kap黎巴嫩，koh到大河，就是Pek-la̍h河。
<sup>8</sup> Taⁿ我用chit-ê地排列tī lín ê面前，lín tio̍h入去得tio̍h伊來做業，就是耶和華對lín ê祖，亞伯拉罕、以撒、雅各，chiù-chōa beh賞賜in kap in ê後裔ê地。
<sup>9</sup> Hit時我kā lín講：Lín ê責成，我家己一個擔當bōe起。
<sup>10</sup> 耶和華lín ê上帝hō͘ lín加添chōe-chōe，看ah，lín今á日親像天頂ê星hiah-chōe。
<sup>11</sup> 願耶和華lín列祖ê上帝，hō͘ lín比現今加千倍chōe，也照伊所應允lín ê賜福lín。
<sup>12</sup> Lín ê重擔，lín ê責成，kap lín ê冤家，我家己一個thái-thó擔當能起ah？
<sup>13</sup> Lín tio̍h照ta̍k支派揀有智慧，有見識，有名望ê人，我設立in做lín ê首領。
<sup>14</sup> Lín應我講：你所講ê是好，thang行伊。
<sup>15</sup> 我就將lín ta̍k支派ê首領，就是有智慧，有名望ê人，設立in做首領，就是千總、百總、五十夫長、十夫長，kap 有司，照lín ê支派，來管理lín。
<sup>16</sup> 當時我命令lín ê審判官講：Lín tī lín兄弟中審判，或是人kap伊ê兄弟，á是kap in中間ê出外人，有相告，tio̍h照公道判斷；
<sup>17</sup> 審判ê時，m̄-thang看人ê外貌，弱kap強平平tio̍h聽伊；m̄-thang驚畏人；因為審判屬tī上帝；lín oh解決ê事，hō͘伊到我chia，我就判斷伊。
<sup>18</sup> Hit時我將lín所應該行ê事lóng命令lín。
<sup>19</sup> 咱照耶和華咱ê上帝所命令咱ê，tùi Hô-lia̍t起身，經過lín所看見hit-ê大koh thang驚ê曠野，路tùi A-mô͘-lī人ê山地；咱就到Ka-te-su Pa-nî-a。
<sup>20</sup> 我對lín講，Lín已經到耶和華咱ê上帝賞賜咱A-mô͘-lī人ê山地。
<sup>21</sup> 看ah，耶和華lín ê上帝，已經將hit-ê地排列tī你ê面前；你tio̍h照耶和華你ê列祖ê上帝所對你講ê，上去來得tio̍h伊做業；莫得驚，莫得忍。
<sup>22</sup> Hit時lín lóng就近我來講：咱tio̍h差人事先去，kā咱偷看hit-ê地，回覆咱，看咱tio̍h tùi甚麼路上去，甚麼城入去。
<sup>23</sup> 這話我看做好；我就tùi lín中間揀十二人，每支派一人；
<sup>24</sup> in就oa̍t-tńg身上山地去，到Í-si̍t-kok ê山谷，偷看伊。
<sup>25</sup> In手裡the̍h hit所在ê果子，帶來到咱hia，回覆咱講：耶和華咱ê上帝所賞賜咱ê，是好ê土地。
<sup>26</sup> 總是lín m̄肯上去，背耶和華lín ê上帝ê命令；
<sup>27</sup> koh tī lín ê布棚內哀怨講：因為耶和華怨恨咱，所以chhōa咱出埃及地，beh將咱交tī A-mô͘-lī人ê手，剿滅咱。
<sup>28</sup> 咱beh上去toh落ah？咱ê兄弟hō͘咱失志，講：Hia ê百姓比咱khah大khah lò，城闊大koh堅固，高到抵天；koh阮tī-hia看見A-la̍p族ê人。
<sup>29</sup> 我就對lín講，莫得忍，莫得驚in。
<sup>30</sup> 行tī lín ê面前ê耶和華lín ê上帝，beh替lín交戰，親像伊tī埃及為tio̍h lín來行tī lín目睭前一切ê事；
<sup>31</sup> koh親像伊行tī曠野，tī-hia你看見耶和華你ê上帝tī你一切所行ê路有怎樣iāng你，親像人iāng伊ê kiáⁿ一樣，到lín到tī chit-ê所在。
<sup>32</sup> 總是lín tī chit-ê事m̄信耶和華lín ê上帝；
<sup>33</sup> 伊tī路裡，tī lín ê頭前teh行，kā lín chhē安營ê所在；暝時用火，日時用雲，指示lín所tio̍h行ê路。
<sup>34</sup> 耶和華聽見chiah-ê話ê聲，就受氣，chiù-chōa講：
<sup>35</sup> Chit-ê pháiⁿ世代ê人決斷無一個能看見我chiù-chōa賞賜lín列祖ê好地；
<sup>36</sup> 只有Iâ-hu-年 ê kiáⁿ迦勒beh得tio̍h看見；koh我beh用伊所踏tio̍h ê地賞賜伊，kap伊ê kiáⁿ孫；因為伊專心tè耶和華。
<sup>37</sup> 耶和華為tio̍h lín ê緣故也受氣我，講：你也bōe得tio̍h入hit-ê所在；
<sup>38</sup> 跟隨你ê，Lùn ê kiáⁿ約書亞，伊beh入去hia；你tio̍h勇壯伊ê心志，因為伊beh hō͘以色列人承接hit-ê所在；
<sup>39</sup> koh lín ê gín-ná，就是lín所講beh受掠ê，kap今á日lín hiah-ê bōe曉好pháiⁿ ê kiáⁿ兒，beh入去hia；我beh將hit所在hō͘ in，in beh得tio̍h做業；
<sup>40</sup> 論到lín，lín tio̍h oa̍t倒tńg起身，tùi紅海ê路去曠野。
<sup>41</sup> Hit時lín應我講：阮得罪耶和華；taⁿ阮beh照耶和華阮ê上帝一切所命令ê，上去交戰。Tùi hit-tia̍p，lín ta̍k人帶軍器，隨便上去山地。
<sup>42</sup> 耶和華kā我講：你tio̍h kā in講：M̄-thang上去，也m̄-thang交戰；因為我無tī lín中間，驚了lín thâi輸對敵。
<sup>43</sup> 我就kā lín講；總是lín m̄聽thàn，悖逆耶和華ê命令，自專上去山地。
<sup>44</sup> Tiàm tī山裡ê A-mô͘-lī人就出來攻擊lín，親像蜂追趕lín一般，tī Se-jíⁿ thâi贏lín，直到Hô-jíⁿ-má。
<sup>45</sup> Lín就倒tńg來，tī耶和華ê面前啼哭；總是耶和華m̄聽lín ê聲，也m̄ àⁿ耳孔ǹg lín。
<sup>46</sup> Lín就tiàm tī Ka-te-su chōe-chōe日，照lín tiàm tī-hia ê日。

</p></div><div class="p_right"><div class="chap">=== 申命記 · 第 1 章 ===</div><p>
<sup>1</sup> Mô͘-se tī Iok-tàn gōa, tī khòng-iá Só͘-hut tùi-bīn ê A-la̍h-pa, chiū-sī tī Pa-lân, Tô-hut, La̍h-pan, Hap-sé-lio̍k, Tí-sat-hap ê tiong-kan, tùi Í-sek-lia̍t ê chèng-lâng só͘ kóng ê ōe, kì tī ē-tóe.
<sup>2</sup> Tùi Hô-lia̍t keng-kè Se-jíⁿ soaⁿ ê lō͘ kàu Ka-te-su Pa-nî-a, ū cha̍p-it ji̍t ê lō͘-chām.
<sup>3</sup> Tī tē sì-cha̍p nî, cha̍p-it ge̍h chhoe-it ji̍t, Mô͘-se chiàu Iâ-hô-hoa it-chhè só͘ bēng-lēng i ê, lóng kā Í-sek-lia̍t lâng kóng.
<sup>4</sup> Hit-sî i í-keng phah-iâⁿ khiā-khí tī Hi-si̍t-pún ê A-mô͘-lī ông Se-hông, kap khiā-khí tī Í-tek-lâi, A-su-tha-lio̍k ê Pa-san ông Go̍k;
<sup>5</sup> Mô͘-se tī Iok-tàn gōa ê Mô͘-ap tōe, khí-thâu thoân chit ê lu̍t-hoat kóng,
<sup>6</sup> Iâ-hô-hoa lán ê Siōng-tè tī Hô-lia̍t hoan-hù lán kóng,  Lín khiā-khí chit ê soaⁿ í-keng kú lah;
<sup>7</sup> tio̍h khí-sin oa̍t-tńg kàu A-mô͘-lī lâng ê soaⁿ-tōe, kap kūn-óa hia ê ta̍k só͘-chāi, tī A-la̍h-pa, tī soaⁿ-tōe, tī pîⁿ-iûⁿ, tī lâm-hng, iân-hái it-tài, Ka-lâm lâng ê tōe, kap Lī-pa-lùn, koh kàu tōa-hô, chiū-sī Pek-la̍h hô.
<sup>8</sup> Taⁿ Góa ēng chit ê tōe pâi-lia̍t tī lín ê bīn-chêng, lín tio̍h ji̍p-khì tit-tio̍h i lâi chòe gia̍p, chiū-sī Iâ-hô-hoa tùi lín ê chó͘, A-pek-la̍h-hán, Í-sat, Ngá-kok, chiù-chōa beh siúⁿ-sù in kap in ê hō͘-è ê tōe.
<sup>9</sup> Hit-sî góa kā lín kóng, Lín ê chek-sêng, góa ka-kī chi̍t-ê tam-tng bōe khí.
<sup>10</sup> Iâ-hô-hoa lín ê Siōng-tè hō͘ lín ke-thiⁿ chōe-chōe, khòaⁿ ah, lín kin-á-ji̍t chhin-chhiūⁿ thiⁿ-téng ê chhiⁿ hiah-chōe.
<sup>11</sup> Goān Iâ-hô-hoa lín lia̍t-chó͘ ê Siōng-tè, hō͘ lín pí hiān-kim ke chheng-pē chōe, iā chiàu I só͘ èng-ún lín-ê sù-hok lín.
<sup>12</sup> Lín ê tāng-tàⁿ, lín ê chek-sêng, kap lín ê oan-ke, góa ka-kī chi̍t-ê thái-thó tam-tng ōe khí ah?
<sup>13</sup> Lín tio̍h chiàu ta̍k chi-phài kéng ū tì-hūi, ū kiàn-sek, ū bêng-bōng ê lâng, góa siat-li̍p in chòe lín ê siú-léng.
<sup>14</sup> Lín ìn góa kóng, Lí só͘-kóng-ê sī hó, thang kiâⁿ-i.
<sup>15</sup> Góa chiū chiong lín ta̍k chi-phài ê siú-léng, chiū-sī ū tì-hūi, ū bêng-bōng ê lâng, siat-li̍p in chòe siú-léng, chiū-sī chhian-chóng, peh-chóng, ngó͘-si̍p-hu-tióng, si̍p-hu-tióng, kap iú-si, chiàu lín ê chi-phài, lâi koán-lí lín.
<sup>16</sup> Tng-sî góa bēng-lēng lín ê sím-phòaⁿ-koaⁿ kóng, Lín tī lín hiaⁿ-tī tiong sím-phòaⁿ, he̍k-sī lâng kap i ê hiaⁿ-tī, á-sī kap in tiong-kan ê chhut-gōa lâng, ū saⁿ-kò, tio̍h chiàu kong-tō phòaⁿ-toàn;
<sup>17</sup> sím-phòaⁿ ê sî, m̄-thang khòaⁿ lâng ê gōa-māu, jio̍k kap kiông pîⁿ-pîⁿ tio̍h thiaⁿ i;  m̄-thang kiaⁿ-ùi lâng;  in-ūi sím-phòaⁿ sio̍k tī Siōng-tè;  lín oh kái-koat ê sū, hō͘ i kàu góa chia, góa chiū phòaⁿ-toàn i.
<sup>18</sup> Hit-sî góa chiong lín só͘ eng-kai kiâⁿ ê sū lóng bēng-lēng lín.
<sup>19</sup> Lán chiàu Iâ-hô-hoa lán ê Siōng-tè só͘ bēng-lēng lán ê, tùi Hô-lia̍t khí-sin, keng-kè lín só͘ khòaⁿ-kìⁿ hit ê tōa koh thang kiaⁿ ê khòng-iá, lō͘ tùi A-mô͘-lī lâng ê soaⁿ-tōe; lán chiū kàu Ka-te-su Pa-nî-a.
<sup>20</sup> Góa tùi lín kóng, Lín í-keng kàu Iâ-hô-hoa lán ê Siōng-tè siúⁿ-sù lán A-mô͘-lī lâng ê soaⁿ-tōe.
<sup>21</sup> Khòaⁿ ah, Iâ-hô-hoa lín ê Siōng-tè, í-keng chiong hit ê tōe pâi-lia̍t tī lí ê bīn-chêng; lí tio̍h chiàu Iâ-hô-hoa lí ê lia̍t-chó͘ ê Siōng-tè só͘ tùi lí kóng ê, chiūⁿ-khì lâi tit-tio̍h i chòe-gia̍p;  bo̍h-tit kiaⁿ, bo̍h-tit lún.
<sup>22</sup> Hit-sî lín lóng chiū-kūn góa lâi kóng,  Lán tio̍h chhe lâng tāi-seng khì, kā lán thau-khòaⁿ hit ê tōe, hê-hok lán, khòaⁿ lán tio̍h tùi sím-mi̍h lō͘ chiūⁿ-khì, sím-mi̍h siâⁿ ji̍p-khì.
<sup>23</sup> Che ōe góa khòaⁿ chòe-hó;  góa chiū tùi lín tiong-kan kéng cha̍p-jī lâng, múi chi-phài chi̍t lâng;
<sup>24</sup> in chiū oa̍t-tńg-sin chiūⁿ soaⁿ-tōe khì, kàu Í-si̍t-kok ê soaⁿ-kok, thau-khòaⁿ i.
<sup>25</sup> In chhiú-ni̍h the̍h hit só͘-chāi ê ké-chí, tòa lâi kàu lán hia, hê-hok lán kóng, Iâ-hô-hoa lán ê Siōng-tè só͘ siúⁿ-sù lán-ê, sī hó ê thó͘-tōe.
<sup>26</sup> Chóng-sī lín m̄-khéng chiūⁿ-khì, pōe Iâ-hô-hoa lín ê Siōng-tè ê bēng-lēng;
<sup>27</sup> koh tī lín ê pò͘-pîⁿ-lāi ai-oàn kóng, In-ūi Iâ-hô-hoa oàn-hūn lán, só͘-í chhōa lán chhut Ai-ki̍p tōe, beh chiong lán kau tī A-mô͘-lī lâng ê chhiú, châu-bia̍t lán.
<sup>28</sup> Lán beh chiūⁿ-khì toh-lo̍h ah?  Lán ê hiaⁿ-tī hō͘ lán sit-chì, kóng, Hia ê peh-sìⁿ pí lán khah tōa khah lò, siâⁿ khoah-tōa koh kian-kò͘, koâiⁿ kàu tú-thiⁿ;  koh goán tī-hia khòaⁿ-kìⁿ A-la̍p cho̍k ê lâng.
<sup>29</sup> Góa chiū tùi lín kóng, Bo̍h-tit lún, bo̍h-tit kiaⁿ in.
<sup>30</sup> Kiâⁿ tī lín ê bīn-chêng ê Iâ-hô-hoa lín ê Siōng-tè, beh thòe lín kau-chiàn, chhin-chhiūⁿ I tī Ai-ki̍p ūi-tio̍h lín lâi kiâⁿ tī lín ba̍k-chiu-chêng it-chhè ê sū;
<sup>31</sup> koh chhin-chhiūⁿ I kiâⁿ tī khòng-iá, tī-hia lí khòaⁿ-kìⁿ Iâ-hô-hoa lí ê Siōng-tè tī lí it-chhè só͘ kiâⁿ ê lō͘ ū cháiⁿ-iūⁿ iāng lí, chhin-chhiūⁿ lâng iāng i ê kiáⁿ chi̍t-iūⁿ, kàu lín kàu tī chit ê só͘-chāi.
<sup>32</sup> Chóng-sī lín tī chit ê sū m̄-sìn Iâ-hô-hoa lín ê Siōng-tè;
<sup>33</sup> I tī lō͘-ni̍h, tī lín ê thâu-chêng teh kiâⁿ, kā lín chhē an-iâⁿ ê só͘-chāi;  mî-sî ēng hé, ji̍t-sî ēng hûn, chí-sī lín só͘ tio̍h kiâⁿ ê lō͘.
<sup>34</sup> Iâ-hô-hoa thiaⁿ-kìⁿ chiah ê ōe ê siaⁿ, chiū siū-khì, chiù-chōa kóng,
<sup>35</sup> Chit ê pháiⁿ sè-tāi ê lâng koat-toàn bô chi̍t-ê ōe khòaⁿ-kìⁿ Góa chiù-chōa siúⁿ-sù lín lia̍t-chó͘ ê hó-tōe;
<sup>36</sup> chí-ū Iâ-hu-nî ê kiáⁿ Ka-le̍k beh tit-tio̍h khòaⁿ-kìⁿ;  koh Góa beh ēng i só͘ ta̍h-tio̍h ê tōe siúⁿ-sù i, kap i ê kiáⁿ-sun;  in-ūi i choan-sim tè Iâ-hô-hoa.
<sup>37</sup> Iâ-hô-hoa ūi-tio̍h lín ê iân-kò͘ iā siū-khì góa, kóng, Lí iā bōe tit-tio̍h ji̍p hit ê só͘-chāi;
<sup>38</sup> kun-sûi lí ê, Lùn ê kiáⁿ Iok-su-a, i beh ji̍p-khì hia;  lí tio̍h ióng-chòng i ê sim-chì, in-ūi i beh hō͘ Í-sek-lia̍t lâng sêng-chiap hit ê só͘-chāi;
<sup>39</sup> koh lín ê gín-ná, chiū-sī lín só͘ kóng beh siū-lia̍h-ê, kap kin-á-ji̍t lín hiah-ê bōe hiáu hó-pháiⁿ ê kiáⁿ-jî, beh ji̍p-khì hia;  Góa beh chiong hit só͘-chāi hō͘ in, in beh tit-tio̍h chòe-gia̍p;
<sup>40</sup> lūn-kàu lín, lín tio̍h oa̍t-tò-tńg khí-sin, tùi Âng-hái ê lō͘ khì khòng-iá.
<sup>41</sup> Hit-sî lín ìn góa kóng, Goán tek-chōe Iâ-hô-hoa; taⁿ goán beh chiàu Iâ-hô-hoa goán ê Siōng-tè it-chhè só͘ bēng-lēng ê, chiūⁿ-khì kau-chiàn.  Tùi hit-tia̍p lín ta̍k-lâng tòa kun-khì, sûi-piān chiūⁿ-khì soaⁿ-tōe.
<sup>42</sup> Iâ-hô-hoa kā góa kóng, Lí tio̍h kā in kóng, M̄-thang chiūⁿ-khì, iā m̄-thang kau-chiàn;  in-ūi Góa bô tī lín tiong-kan, kiaⁿ-liáu lín thâi-su tùi-te̍k.
<sup>43</sup> Góa chiū kā lín kóng;  chóng-sī lín m̄ thiaⁿ-thàn, pōe-ge̍k Iâ-hô-hoa ê bēng-lēng, chū-choan chiūⁿ-khì soaⁿ-tōe.
<sup>44</sup> Tiàm tī soaⁿ-ni̍h ê A-mô͘-lī lâng chiū chhut-lâi kong-kek lín, chhin-chhiūⁿ phang tui-kóaⁿ lín chi̍t-poaⁿ, tī Se-jíⁿ thâi-iâⁿ lín, ti̍t-kàu Hô-jíⁿ-má.
<sup>45</sup> Lín chiū tò-tńg lâi, tī Iâ-hô-hoa ê bīn-chêng thî-khàu;  chóng-sī Iâ-hô-hoa m̄-thiaⁿ lín ê siaⁿ, iā m̄ àⁿ hī-khang ǹg lín.
<sup>46</sup> Lín chiū tiàm tī Ka-te-su chōe-chōe ji̍t, chiàu lín tiàm tī-hia ê ji̍t.

</p></div></div><div class="p_outer"><div class="p_left"> <div class="chap">=== 申命記 · 第 2 章 ===</div><p>
<sup>1</sup> Chit-tia̍p了後，咱oa̍t倒tńg起身，tùi紅海ê路去曠野；是照耶和華所對我講ê；咱se̍h Se-jíⁿ山chōe-chōe日。
<sup>2</sup> 耶和華吩咐我講：
<sup>3</sup> Lín se̍h chit-ê山久lah；tio̍h oa̍t-tńg ǹg北勢去。
<sup>4</sup> 你tio̍h吩咐百姓講：以掃ê kiáⁿ孫lín ê兄弟tiàm tī Se-jíⁿ；lín beh經過in ê境界，in beh驚lín；所以lín tio̍h不止謹慎；
<sup>5</sup> m̄-thang kap in爭戰in ê地，就若一腳跡位，我lóng無hō͘ lín，因為我已經將Se-jíⁿ山hō͘以掃做業。
<sup>6</sup> Lín tio̍h用銀tùi in買米糧來食，也tio̍h用銀tùi in買水來lim；
<sup>7</sup> 因為耶和華你ê上帝，tī你ê手所做一切ê工，賜福你；你行chit-ê大ê曠野，伊lóng知；chit四十年，耶和華你ê上帝kap你tī-teh，你lóng無欠缺一項。
<sup>8</sup> Tùi án-ni，，咱離開咱ê兄弟以掃ê kiáⁿ孫，khiā起tī Se-jíⁿ ê；tùi A-la̍h-pa ê路經過Í-la̍h-tha、Í-sûn-ka-pia̍t。
<sup>9</sup> 咱就oa̍t-tńg經過Mô͘-ap曠野ê路去，耶和華對我講，M̄-thang攪擾Mô͘-ap人，也m̄-thang kap in交戰；in ê地我lóng無beh hō͘你做業；因為我已經將A-jíⁿ hō͘羅得ê kiáⁿ孫做業。
<sup>10</sup> (早前有Í-bí人khiā起tī-hia，百姓chōe，大koh lò，親像A-la̍p人一樣。
<sup>11</sup> In也hō͘人算in做Lī-hoa̍t-im人，親像A-la̍p人一樣；總是Mô͘-ap人稱伊做Í-bí人。
<sup>12</sup> 早前Hô-lī人也khiā起tī Se-jíⁿ；總是以掃ê kiáⁿ孫續接伊；in tī in ê面前剿滅in，來tòa tī in ê所在，親像以色列tī耶和華賞賜in做業ê地所行ê。)
<sup>13</sup> Taⁿ lín tio̍h起來過Sat-lia̍t溪；Tùi án-ni，，咱過Sat-lia̍t溪。
<sup>14</sup> 對咱離開Ka-te-su Pa-nî-a，到過Sat-lia̍t溪ê日，共三十八年；到hit代ê武士lóng死無tī軍營中，照耶和華對in所chiù-chōa-ê。
<sup>15</sup> Koh耶和華ê手攻擊in，tùi軍營中剿滅in，到in lóng死無。
<sup>16</sup> 武士tùi百姓中lóng剿滅死無以後，
<sup>17</sup> 耶和華吩咐我講：
<sup>18</sup> 你今á日tio̍h tùi Mô͘-ap ê境界A-jíⁿ經過；
<sup>19</sup> 行近A-bûn人ê對面，m̄-thang攪擾in，也m̄-thang kap in爭戰；因為A-bûn人ê地我無hō͘ lín做業，因為我已經賞賜羅得ê kiáⁿ孫做業。
<sup>20</sup> (hit-ê地也算做Lī-hoa̍t-im人ê地；早前Lī-hoa̍t-im人tiàm tī-hia，A-bûn人稱in做Sàn-sòng-bêng；
<sup>21</sup> Hiah-ê百姓chōe，大koh lò，親像A-la̍p人一樣；總是耶和華tī A-bûn人ê面前剿滅in，in就得tio̍h in ê地，續接khiā起；
<sup>22</sup> 親像伊為以掃ê kiáⁿ孫，khiā起tī Se-jíⁿ ê，滅Hô-lī人tī in ê面前，in就續接khiā起in ê地到今á日；
<sup>23</sup> koh有A-ōe人khiā起tī鄉社，續到Ka-sat ê；tùi Ka-húi-thok出來ê Ka-húi-thok人滅in，來khiā起tī in ê位。)
<sup>24</sup> Taⁿ lín tio̍h起來，起身過A-lùn ê山谷；看ah，我已經將A-mô͘-lī人Hi-si̍t-pún王Se-hông，kap伊ê地，交tī你ê手頭；你tio̍h起手得tio̍h伊ê地，去kap伊交戰。
<sup>25</sup> Tùi今á日起，我beh hō͘天下萬百姓，聽見你ê名聲ê，驚lín，忍lín；koh因為你ngia̍uh-ngia̍uh-chhoah，痛苦。
<sup>26</sup> 我就tùi Ki-tí-bo̍k ê曠野，差使者去見Hi-si̍t-pún王Se-hông，用和平ê話講：
<sup>27</sup> 求你容允我對你ê地經過；我beh行大路，無偏左，無偏右；
<sup>28</sup> 你the̍h我ê銀，賣米糧hō͘我食，the̍h我ê銀，用水賣我lim；獨獨准我步行過去；
<sup>29</sup> 親像tiàm tī Se-jíⁿ ê以掃ê kiáⁿ孫，kap tiàm tī A-jíⁿ ê Mô͘-ap人款待我一樣；thèng候我過約旦河，入耶和華阮ê上帝所賞賜阮ê地。
<sup>30</sup> 總是Hi-si̍t-pún王Se-hông m̄肯hō͘咱對伊hia經過，因為耶和華你ê上帝hō͘伊ê性情固執、心硬，為tio̍h beh將伊交付tī你ê手；親像今á日一樣。
<sup>31</sup> 耶和華kā我講：看ah，tùi chit-tia̍p起，我beh將Se-hông kap伊ê地，交付tī你ê面前，你taⁿ tio̍h得tio̍h伊ê地做業。
<sup>32</sup> Hit時Se-hông kap伊ê眾百姓出來抵敵咱，交戰tī Ngá-cha̍p。
<sup>33</sup> 耶和華咱ê上帝將伊交付咱，咱就phah死伊，kap伊ê kiáⁿ，以及伊ê眾百姓。
<sup>34</sup> 當hit時咱取伊lóng總ê城，剿滅有人khiā起ê城，連婦人人kap gín-ná，無留一個；
<sup>35</sup> 獨獨cheng-siⁿ kap所搶ta̍k-ê城ê贓物，lóng取來做家己ê路用。
<sup>36</sup> Tùi A-lùn山谷邊ê A-lô-jíⁿ，以及山谷中ê城，到tī Ki-lia̍t，無一個城堅固，hō͘咱取伊無tio̍h；因為耶和華咱ê上帝lóng交付咱；
<sup>37</sup> 只有A-bûn人ê地，Ngá-phok河邊ê地，kap山地chiah-ê城，kap耶和華咱ê上帝所禁咱去ê地，你lóng無óa近伊。

</p></div><div class="p_right"><div class="chap">=== 申命記 · 第 2 章 ===</div><p>
<sup>1</sup> Chit-tia̍p liáu-āu, lán oa̍t-tò-tńg khí-sin, tùi Âng-hái ê lō͘ khì khòng-iá;  sī chiàu Iâ-hô-hoa só͘ tùi góa kóng-ê;  lán se̍h Se-jíⁿ soaⁿ chōe-chōe ji̍t.
<sup>2</sup> Iâ-hô-hoa hoan-hù góa kóng,
<sup>3</sup> Lín se̍h chit ê soaⁿ kú lah;  tio̍h oa̍t-tńg ǹg pak-sì khì.
<sup>4</sup> Lí tio̍h hoan-hù peh-sìⁿ kóng, Í-sò ê kiáⁿ-sun lín ê hiaⁿ-tī tiàm tī Se-jíⁿ; lín beh keng-kè in ê kéng-kài, in beh kiaⁿ lín;  só͘-í lín tio̍h put-chí kín-sīn;
<sup>5</sup> m̄-thang kap in cheng-chiàn in ê tōe, chiū nā chi̍t kha-jiah-ūi, Góa lóng bô hō͘ lín, in-ūi Góa í-keng chiong Se-jíⁿ soaⁿ hō͘ Í-sò chòe-gia̍p.
<sup>6</sup> Lín tio̍h ēng gûn tùi in bóe bí-niû lâi chia̍h, iā tio̍h ēng gûn tùi in bóe chúi lâi lim;
<sup>7</sup> in-ūi Iâ-hô-hoa lí ê Siōng-tè, tī lí ê chhiú só͘ chòe it-chhè ê kang, sù-hok lí;  lí kiâⁿ chit ê tōa ê khòng-iá, I lóng chai;  chit sì-cha̍p nî, Iâ-hô-hoa lí ê Siōng-tè kap lí tī-teh, lí lóng bô khiàm-kheh chi̍t-hāng.
<sup>8</sup> Tùi án-ni, lán lī-khui lán ê hiaⁿ-tī Í-sò ê kiáⁿ-sun, khiā-khí tī Se-jíⁿ ê; tùi A-la̍h-pa ê lō͘ keng-kè Í-la̍h-tha, Í-sûn-ka-pia̍t.
<sup>9</sup> Lán chiū oa̍t-tńg keng-kè Mô͘-ap khòng-iá ê lō͘ khì.  Iâ-hô-hoa tùi góa kóng, M̄-thang kiáu-jiáu Mô͘-ap lâng, iā m̄-thang kap in kau-chiàn; in ê tōe Góa lóng bô beh hō͘ lí chòe-gia̍p;  in-ūi Góa í-keng chiong A-jíⁿ hō͘ Lô-tek ê kiáⁿ-sun chòe-gia̍p.
<sup>10</sup> (Chá-chêng ū Í-bí lâng khiā-khí tī-hia, peh-sìⁿ chōe, tōa koh lò, chhin-chhiūⁿ A-la̍p lâng chi̍t-iūⁿ.
<sup>11</sup> In iā hō͘ lâng sǹg in chòe Lī-hoa̍t-im lâng, chhin-chhiūⁿ A-la̍p lâng chi̍t-iūⁿ;  chóng-sī Mô͘-ap lâng chheng i chòe Í-bí lâng.
<sup>12</sup> Chá-chêng Hô-lī lâng iā khiā-khí tī Se-jíⁿ;  chóng-sī Í-sò ê kiáⁿ-sun sòa-chiap i;  in tī in ê bīn-chêng châu-bia̍t in, lâi tòa tī in ê só͘-chāi, chhin-chhiūⁿ Í-sek-lia̍t tī Iâ-hô-hoa siúⁿ-sù in chòe-gia̍p ê tōe só͘ kiâⁿ ê.)
<sup>13</sup> Taⁿ lín tio̍h khí-lâi kè Sat-lia̍t khoe; tùi án-ni lán kè Sat-lia̍t khoe.
<sup>14</sup> Tùi lán lī-khui Ka-te-su Pa-nî-a, kàu kè Sat-lia̍t khoe ê ji̍t, kiōng saⁿ-cha̍p-poeh nî;  kàu hit-tāi ê bú-sū lóng sí-bô tī kun-iâⁿ-tiong, chiàu Iâ-hô-hoa tùi in só͘ chiù-chōa-ê.
<sup>15</sup> Koh Iâ-hô-hoa ê chhiú kong-kek in, tùi kun-iâⁿ-tiong châu-bia̍t in, kàu in lóng sí-bô.
<sup>16</sup> Bú-sū tùi peh-sìⁿ-tiong lóng châu-bia̍t sí-bô í-āu,
<sup>17</sup> Iâ-hô-hoa hoan-hù góa kóng,
<sup>18</sup> Lí kin-á-ji̍t tio̍h tùi Mô͘-ap ê kéng-kài A-jíⁿ keng-kè;
<sup>19</sup> kiâⁿ kūn A-bûn lâng ê tùi-bīn, m̄-thang kiáu-jiáu in, iā m̄-thang kap in cheng-chiàn;  in-ūi A-bûn lâng ê tōe Góa bô hō͘ lín chòe-gia̍p,  in-ūi Góa í-keng siúⁿ-sù Lô-tek ê kiáⁿ-sun chòe-gia̍p.
<sup>20</sup> (Hit ê tōe iā sǹg-chòe Lī-hoa̍t-im lâng ê tōe; chá-chêng Lī-hoa̍t-im lâng tiàm tī-hia, A-bûn lâng chheng in chòe Sàn-sòng-bêng;
<sup>21</sup> hiah ê peh-sìⁿ chōe, tōa koh lò, chhin-chhiūⁿ A-la̍p lâng chi̍t-iūⁿ;  chóng-sī Iâ-hô-hoa tī A-bûn lâng ê bīn-chêng châu-bia̍t in, in chiū tit-tio̍h in ê tōe, sòa-chiap khiā-khí;
<sup>22</sup> chhin-chhiūⁿ I ūi Í-sò ê kiáⁿ-sun, khiā-khí tī Se-jíⁿ ê, bia̍t Hô-lī lâng tī in ê bīn-chêng, in chiū sòa-chiap khiā-khí in ê tōe kàu kin-á-ji̍t;
<sup>23</sup> koh ū A-ōe lâng khiā-khí tī hiuⁿ-siā, sòa kàu Ka-sat ê; tùi Ka-húi-thok chhut-lâi ê Ka-húi-thok lâng bia̍t in, lâi khiā-khí tī in ê ūi.)
<sup>24</sup> Taⁿ lín tio̍h khí-lâi, khí-sin kè A-lùn ê soaⁿ-kok; khòaⁿ ah, Góa í-keng chiong A-mô͘-lī lâng Hi-si̍t-pún ông Se-hông, kap i ê tōe, kau tī lí ê chhiú-thâu; lí tio̍h khí-chhiú tit-tio̍h i ê tōe, khì kap i kau-chiàn.
<sup>25</sup> Tùi kin-á-ji̍t khí, Góa beh hō͘ thiⁿ-ē bān peh-sìⁿ, thiaⁿ-kìⁿ lí ê miâ-siaⁿ ê, kiaⁿ lín, lún lín;  koh in-ūi lí ngia̍uh-ngia̍uh-chhoah, thòng-khó͘.
<sup>26</sup> Góa chiū tùi Ki-tí-bo̍k ê khòng-iá, chhe sù-chiá khì kìⁿ Hi-si̍t-pún ông Se-hông, ēng hô-pêng ê ōe kóng,
<sup>27</sup> Kiû lí iông-ún góa tùi lí ê tōe keng-kè; góa beh kiâⁿ tōa-lō͘, bô phian-chó, bô phian-iū;
<sup>28</sup> lí the̍h góa ê gûn, bōe bí-niû hō͘ góa chia̍h, the̍h góa ê gûn, ēng chúi bōe góa lim;  to̍k-to̍k chún góa pō͘-kiâⁿ kè-khì;
<sup>29</sup> chhin-chhiūⁿ tiàm tī Se-jíⁿ ê Í-sò ê kiáⁿ-sun, kap tiàm tī A-jíⁿ ê Mô͘-ap lâng khoán-thāi góa chi̍t-iūⁿ;  thèng-hāu góa kè Iok-tàn hô, ji̍p Iâ-hô-hoa goán ê Siōng-tè só͘ siúⁿ-sù goán ê tōe.
<sup>30</sup> Chóng-sī Hi-si̍t-pún ông Se-hông m̄-khéng hō͘ lán tùi i hia keng-kè, in-ūi Iâ-hô-hoa lí ê Siōng-tè hō͘ i ê sèng-chêng kò͘-chip, sim ngī, ūi-tio̍h beh chiong i kau-hù tī lí ê chhiú;  chhin-chhiūⁿ kin-á-ji̍t chi̍t-iūⁿ.
<sup>31</sup> Iâ-hô-hoa kā góa kóng, Khòaⁿ ah, tùi chit-tia̍p khí, Góa beh chiong Se-hông kap i ê tōe, kau-hù tī lí ê bīn-chêng, lí taⁿ tio̍h tit-tio̍h i ê tōe chòe-gia̍p.
<sup>32</sup> Hit-sî Se-hông kap i ê chèng peh-sìⁿ chhut-lâi tí-te̍k lán, kau-chiàn tī Ngá-cha̍p.
<sup>33</sup> Iâ-hô-hoa lán ê Siōng-tè chiong i kau-hù lán, lán chiū phah-sí i, kap i ê kiáⁿ, í-ki̍p i ê chèng peh-sìⁿ.
<sup>34</sup> Tng hit-sî lán chhú i lóng-chóng ê siâⁿ, châu-bia̍t ū lâng khiā-khí ê siâⁿ, liân hū-jîn-lâng kap gín-ná, bô lâu chi̍t-ê;
<sup>35</sup> to̍k-to̍k cheng-siⁿ kap só͘ chhiúⁿ ta̍k ê siâⁿ ê chong-bu̍t, lóng chhú lâi chòe ka-kī ê lō͘-ēng.
<sup>36</sup> Tùi A-lùn soaⁿ-kok-piⁿ ê A-lô-jíⁿ, í-ki̍p soaⁿ-kok tiong ê siâⁿ, kàu tī Ki-lia̍t, bô chi̍t ê siâⁿ kian-kò͘, hō͘ lán chhú i bô tio̍h;  in-ūi Iâ-hô-hoa lán ê Siōng-tè lóng kau-hù lán;
<sup>37</sup> chí-ū A-bûn lâng ê tōe, Ngá-phok hô-piⁿ ê tōe, kap soaⁿ-tōe chiah ê siâⁿ, kap Iâ-hô-hoa lán ê Siōng-tè só͘ kìm lán khì ê tōe,  lí lóng bô óa-kūn i.

</p></div></div><div class="p_outer"><div class="p_left"> <div class="chap">=== 申命記 · 第 3 章 ===</div><p>
<sup>1</sup> 咱就oa̍t-tńg身上Pa-san ê路去；Pa-san王kap伊ê眾百姓lóng出來抵敵咱，就tī伊2-tek-lâi交戰。
<sup>2</sup> 耶和華kā我講：莫得驚伊，因為我已經將伊kap伊ê眾百姓，kap伊ê地，lóng交tī你ê手；你tio̍h款待伊親像款待tiàm tī Hi-si̍t-pún ê A-mô͘-lī王Se-hông一樣。
<sup>3</sup> Tùi hit-tia̍p，耶和華咱ê上帝也將Pa-san王Go̍k，kap伊ê眾百姓，lóng交tī咱ê手；咱就phah死in，無留一個。
<sup>4</sup> Hit時咱取伊所有ê城，無一個城無hō͘咱取伊，共六十個城；這是A-jíⁿ-ko-pek ê全景，就是Go̍k ê國tī Pa-san ê。
<sup>5</sup> Chiah-ê lóng是堅固ê城，有高ê牆，有門，有栱；chiah-ê以外iáu有chōe-chōe無城牆ê埠頭。
<sup>6</sup> 咱一盡滅in，親像前款待Hi-si̍t-pún王Se-hông一樣，滅有人khiā起ê城，連婦人人，kap gín-ná；
<sup>7</sup> 獨獨一切ê cheng-siⁿ，kap城中ê贓物，咱lóng取來做家己ê路用。
<sup>8</sup> Hit時咱tùi約旦hit-pêng，兩個A-mô͘-lī王ê手，搶伊ê地，tùi A-lùn ê山谷到Hek-bûn山。
<sup>9</sup> (chit-ê Hek-bûn，Se-tùn人稱伊做Se-liân；A-mô͘-lī人稱伊做Sī-nî-jíⁿ。)
<sup>10</sup> 咱搶平洋ta̍k-ê城，Ki-lia̍t全地，Pa-san全地，直到Sat-ka kap Í-tek-lâi，lóng是Pa-san王Go̍k國內ê城。
<sup>11</sup> (Lī-hoa̍t-im人所留ê，只有chhun Pa-san王Go̍k；看ah，伊ê眠床是鐵ê眠床，長九肘，闊四肘，lóng是用人ê肘做pān；現今kiám-m̄是tī A-bûn人ê La̍h-pa mah？)
<sup>12</sup> Hit時咱得tio̍h chit-ê地；tùi A-lùn山谷邊ê A-lô-jíⁿ起，以及Ki-lia̍t山地ê一半，kap其中ê城，我lóng hō͘ Liû-piān人kap Ka-tek人；
<sup>13</sup> Ki-lia̍t其餘ê地，kap Pa-san全地，Go̍k ê國，我hō͘ Má-ná-se ê半支派；A-jíⁿ-ko-pek全地，Pa-san全地，這叫做Lī-hoa̍t-im人ê地。
<sup>14</sup> Má-ná-se ê kiáⁿ Gâi-jíⁿ chiàm A-jíⁿ-ko-pek全景，直到Ki-su̍t人kap Má-ka人ê交界；就照家己ê名稱Pa-san地做Hap-úi-te̍k-gâi-jíⁿ，到今á日。
<sup>15</sup> 我koh將Ki-lia̍t hō͘ Má-kiat。
<sup>16</sup> Tùi Ki-lia̍t到A-lùn ê山谷，用山谷做界，直到A-bûn人交界ê Ngá-phok河，我將這hō͘ Liû-piān人，kap Ka-tek人；
<sup>17</sup> koh將A-la̍h-pa，kap óa近約旦河ê地，tùi Ki-nî-lia̍t直到A-la̍h-pa ê海，就是鹽海，以及Pí-su-ka山腳東邊ê地，lóng hō͘ in。
<sup>18</sup> Hit時我吩咐lín講：耶和華lín ê上帝已經將chit-ê地hō͘ lín做業，lín中間能交戰ê，lóng tio̍h帶軍器，tī lín ê兄弟以色列人ê面前過去。
<sup>19</sup> 總是lín ê bó͘，lín ê gín-ná，lín ê cheng-siⁿ，(我知lín ê cheng-siⁿ真chōe，) thang tiàm tī我所hō͘ lín ta̍k-ê城，
<sup>20</sup> 到耶和華賞賜平安hō͘ lín ê兄弟，親像已經賞賜lín一樣，koh in也得tio̍h耶和華lín ê上帝，用約旦hit pêng ê地賞賜in，然後lín ta̍k人thang tò來我賞賜lín做業ê地。
<sup>21</sup> Hit時我吩咐約書亞講：你親目看見耶和華你ê上帝tùi chit兩個王所行一切ê事，耶和華也beh tùi lín所beh過去ê ta̍k國án-ni行。
<sup>22</sup> Lín莫得驚in；因為替lín交戰ê，是耶和華lín ê上帝。
<sup>23</sup> Hit時我懇求耶和華講：
<sup>24</sup> 主耶和華ah，你已經起頭顯出你ê大威嚴，kap你ê大氣力tī你ê奴僕，因為tī天裡，tī地裡，iáu有甚麼上帝能行親像你所行ê，koh親像你ê大權能ah？
<sup>25</sup> 求你容允我過去，看約旦河hit-pêng súi ê地，hit-ê súi ê山地，kap Lī-pa-lùn。
<sup>26</sup> 總是耶和華，因為lín ê緣故，受氣我，m̄聽我；耶和華對我講，Án-ni你夠額lah，你莫得koh對我提起chit-ê事。
<sup>27</sup> 你tio̍h上Pí-su-ka ê山頂，kia̍h目ǹg西，ǹg北，ǹg南，ǹg東，親目看；因為你決斷bōe能過chit-ê約旦河。
<sup>28</sup> 總是你tio̍h吩咐約書亞，hō͘伊壯膽堅固；因為伊beh tī chit-ê百姓ê面前過去，hō͘ in承接你所beh看見ê地。
<sup>29</sup> Tùi án-ni，咱tiàm tī Pek-pí-jíⁿ對面ê山谷中。

</p></div><div class="p_right"><div class="chap">=== 申命記 · 第 3 章 ===</div><p>
<sup>1</sup> Lán chiū oa̍t-tńg-sin chiūⁿ Pa-san ê lō͘ khì;  Pa-san ông kap i ê chèng peh-sìⁿ lóng chhut-lâi tí-te̍k lán, chiū tī Í-tek-lâi kau-chiàn.
<sup>2</sup> Iâ-hô-hoa kā góa kóng, Bo̍h-tit kiaⁿ i, in-ūi Góa í-keng chiong i kap i ê chèng peh-sìⁿ, kap i ê tōe, lóng kau tī lí ê chhiú; lí tio̍h khoán-thāi i chhin-chhiūⁿ khoán-thāi tiàm tī Hi-si̍t-pún ê A-mô͘-lī ông Se-hông chi̍t-iūⁿ.
<sup>3</sup> Tùi hit-tia̍p Iâ-hô-hoa lán ê Siōng-tè iā chiong Pa-san ông Go̍k, kap i ê chèng peh-sìⁿ, lóng kau tī lán ê chhiú;  lán chiū phah-sí in, bô lâu chi̍t-ê.
<sup>4</sup> Hit-sî lán chhú i só͘ ū ê siâⁿ, bô chi̍t ê siâⁿ bô hō͘ lán chhú i, kiōng la̍k-cha̍p ê siâⁿ;  che sī A-jíⁿ-ko-pek ê choân-kéng, chiū-sī Go̍k ê kok tī Pa-san ê.
<sup>5</sup> Chiah-ê lóng sī kian-kò͘ ê siâⁿ, ū koâiⁿ ê chhiûⁿ, ū mn̂g, ū kông;  chiah-ê í-gōa iáu-ū chōe-chōe bô siâⁿ-chhiûⁿ ê po͘-thâu.
<sup>6</sup> Lán it-chīn bia̍t in, chhin-chhiūⁿ chêng khoán-thāi Hi-si̍t-pún ông Se-hông chi̍t-iūⁿ, bia̍t ū lâng khiā-khí ê siâⁿ, liân hū-jîn-lâng, kap gín-ná;
<sup>7</sup> to̍k-to̍k it-chhè ê cheng-siⁿ, kap siâⁿ-tiong ê chong-bu̍t, lán lóng chhú lâi chòe ka-kī ê lō͘-ēng.
<sup>8</sup> Hit-sî lán tùi Iok-tàn hit-pêng, nn̄g ê A-mô͘-lī ông ê chhiú, chhiúⁿ i ê tōe, tùi A-lùn ê soaⁿ-kok kàu Hek-bûn soaⁿ.
<sup>9</sup> (Chit ê Hek-bûn, Se-tùn lâng chheng i chòe Se-liân;  A-mô͘-lī lâng chheng i chòe Sī-nî-jíⁿ.)
<sup>10</sup> Lán chhiúⁿ pîⁿ-iûⁿ ta̍k ê siâⁿ, Ki-lia̍t choân-tōe, Pa-san choân-tōe, ti̍t-kàu Sat-ka kap Í-tek-lâi, lóng sī Pa-san ông Go̍k kok-lāi ê siâⁿ.
<sup>11</sup> (Lī-hoa̍t-im lâng só͘ lâu ê, chí-ū chhun Pa-san ông Go̍k; khòaⁿ ah, i ê bîn-chhn̂g sī thih ê bîn-chhn̂g, tn̂g káu-tiú, khoah sì-tiú, lóng sī ēng lâng ê tiú chòe-pān;  hiān-kim kiám-m̄-sī tī A-bûn lâng ê la̍h-pa mah?)
<sup>12</sup> Hit-sî lán tit-tio̍h chit ê tōe; tùi A-lùn soaⁿ-kok piⁿ ê A-lô-jíⁿ khí, í-ki̍p Ki-lia̍t soaⁿ-tōe ê chi̍t-pòaⁿ, kap kî-tiong ê siâⁿ, góa lóng hō͘ Liû-piān lâng kap Ka-tek lâng;
<sup>13</sup> Ki-lia̍t kî-û ê tōe, kap Pa-san choân-tōe, Go̍k ê kok, góa hō͘ Má-ná-se ê pòaⁿ-chi-phài;  A-jíⁿ-ko-pek choân-tōe, Pa-san choân-tōe, che kiò-chòe Lī-hoa̍t-im lâng ê tōe.
<sup>14</sup> Má-ná-se ê kiáⁿ Gâi-jíⁿ chiàm A-jíⁿ-ko-pek choân-kéng, ti̍t-kàu Ki-su̍t lâng kap Má-ka lâng ê kau-kài; chiū chiàu ka-kī ê miâ chheng Pa-san tōe chòe Hap-úi-te̍k-gâi-jíⁿ, kàu kin-á-ji̍t.
<sup>15</sup> Góa koh chiong Ki-lia̍t hō͘ Má-kiat.
<sup>16</sup> Tùi Ki-lia̍t kàu A-lùn ê soaⁿ-kok, ēng soaⁿ-kok chòe kài, ti̍t-kàu A-bûn lâng kau-kài ê Ngá-phok hô, góa chiong che hō͘ Liû-piān lâng, kap Ka-tek lâng;
<sup>17</sup> koh chiong A-la̍h-pa, kap óa-kūn Iok-tàn hô ê tōe, tùi Ki-nî-lia̍t ti̍t-kàu A-la̍h-pa ê hái, chiū-sī Iâm-hái, í-ki̍p Pí-su-ka soaⁿ-kha tang-piⁿ ê tōe, lóng hō͘ in.
<sup>18</sup> Hit-sî góa hoan-hù lín kóng, Iâ-hô-hoa lín ê Siōng-tè í-keng chiong chit ê tōe hō͘ lín chòe-gia̍p, lín tiong-kan ōe kau-chiàn-ê, lóng tio̍h tòa kun-khì, tī lín ê hiaⁿ-tī Í-sek-lia̍t lâng ê bīn-chêng kè-khì.
<sup>19</sup> Chóng-sī lín ê bó͘, lín ê gín-ná, lín ê cheng-siⁿ,  (góa chai lín ê cheng-siⁿ chin chōe,) thang tiàm tī góa só͘ hō͘ lín ta̍k ê siâⁿ,
<sup>20</sup> kàu Iâ-hô-hoa siúⁿ-sù pêng-an hō͘ lín ê hiaⁿ-tī, chhin-chhiūⁿ í-keng siúⁿ-sù lín chi̍t-iūⁿ, koh in iā tit-tio̍h Iâ-hô-hoa lín ê Siōng-tè, ēng Iok-tàn hit pêng ê tōe siúⁿ-sù in, jiân-āu lín ta̍k-lâng thang tò-lâi góa siúⁿ-sù lín chòe-gia̍p ê tōe.
<sup>21</sup> Hit-sî góa hoan-hù Iok-su-a kóng, Lí chhin-ba̍k khòaⁿ-kìⁿ Iâ-hô-hoa lí ê Siōng-tè tùi chit nn̄g ê ông só͘ kiâⁿ it-chhè ê sū, Iâ-hô-hoa iā beh tùi lín só͘ beh kè-khì ê ta̍k-kok án-ni kiâⁿ.
<sup>22</sup> Lín bo̍h-tit kiaⁿ in;  in-ūi thòe lín kau-chiàn ê, sī Iâ-hô-hoa lín ê Siōng-tè.
<sup>23</sup> Hit-sî góa khún-kiû Iâ-hô-hoa kóng,
<sup>24</sup> Chú Iâ-hô-hoa ah, Lí í-keng khí-thâu hián-chhut Lí ê tōa ui-giâm, kap Lí ê tōa khùi-la̍t tī Lí ê lô͘-po̍k, in-ūi tī thiⁿ-ni̍h, tī tōe-ni̍h, iáu-ū sím-mi̍h siōng-tè ōe kiâⁿ chhin-chhiūⁿ Lí só͘ kiâⁿ-ê, koh chhin-chhiūⁿ Lí ê tōa koân-lêng ah?
<sup>25</sup> Kiû Lí iông-ún góa kè-khì, khòaⁿ Iok-tàn hô hit-pêng súi ê tōe, hit-ê súi ê soaⁿ-tōe, kap Lī-pa-lùn.
<sup>26</sup> Chóng-sī Iâ-hô-hoa, in-ūi lín ê iân-kò͘, siū-khì góa, m̄ thiaⁿ góa; Iâ-hô-hoa tùi góa kóng, Án-ni lí kàu-gia̍h lah, lí bo̍h-tit koh tùi Góa thê-khí chit ê sū.
<sup>27</sup> Lí tio̍h chiūⁿ Pí-su-ka ê soaⁿ-téng, kia̍h-ba̍k ǹg-sai, ǹg-pak, ǹg-lâm, ǹg-tang, chhin-ba̍k khòaⁿ;  in-ūi lí koat-toàn bōe-ōe kè chit ê Iok-tàn hô.
<sup>28</sup> Chóng-sī lí tio̍h hoan-hù Iok-su-a, hō͘ i chòng-táⁿ kian-kò͘;  in-ūi i beh tī chit ê peh-sìⁿ ê bīn-chêng kè-khì, hō͘ in sêng-chiap lí só͘ beh khòaⁿ-kìⁿ ê tōe.
<sup>29</sup> Tùi án-ni lán tiàm tī Pek-pí-jíⁿ tùi-bīn ê soaⁿ-kok-tiong.

</p></div></div><div class="p_outer"><div class="p_left"> <div class="chap">=== 申命記 · 第 4 章 ===</div><p>
<sup>1</sup> 以色列ah，taⁿ我所教示lín ê律例法度，lín tio̍h聽來遵thàn，thang hō͘ lín活teh，入去來得tio̍h耶和華lín ê列祖ê上帝所賞賜lín ê地。
<sup>2</sup> 我所命令lín ê話，lín m̄-thang加添，也m̄-thang減少伊；thang hō͘ lín執守耶和華lín上帝ê命令，就是我所命令lín ê。
<sup>3</sup> 耶和華因為Pa-le̍k-pí-jíⁿ ê事所行ê，lín親目看見；因為見若thàn Pa-le̍k-pí-jíⁿ ê人，耶和華你ê上帝lóng tùi lín中間除滅in。
<sup>4</sup> 獨獨lín kap耶和華lín ê上帝結聯ê，今á日lóng活teh。
<sup>5</sup> 看ah，我也bat用律例kap法度教示lín，照耶和華我ê上帝所命令我ê，hō͘ lín遵thàn tī lín所beh入去承接ê地。
<sup>6</sup> 所以lín tio̍h執守來行伊；這就是lín ê智慧聰明tī列國ê面前；in一下聽見這一切ê律例，beh講：Chit-ê大國真正是有智慧聰明ê百姓。
<sup>7</sup> Toh落一個大國有上帝kap伊親近，親像耶和華咱ê上帝，tī咱見若求叫祂ê時，kap咱親近ah？
<sup>8</sup> Koh有甚麼大國有律例kap法度親像我今á日tī lín ê面前所傳一切ê律法hiah-nih公義ah？
<sup>9</sup> 所以tio̍h家己謹慎，也tio̍h謹慎守你ê心，免得你bōe記得親目所看見ê事；koh免得chiah-ê事tī你活teh ê時離開你ê心；也tio̍h用chit-ê教示lín hiah-ê kiáⁿ，hiah-ê 孫。
<sup>10</sup> 你tī何烈山khiā tī耶和華你ê上帝ê面前，hit日耶和華對我講，你kā我招集百姓，我beh hō͘ in聽見我ê話，hō͘ in活tī世間ê日，thang學習敬畏我；koh thang教示in ê kiáⁿ兒。
<sup>11</sup> Hit時lín近óa，khiā tī山腳，山裡有火燄chhèng到天頂，也有密雲烏烏暗暗。
<sup>12</sup> 耶和華tùi火燄中kā lín講話；lín聽見講話ê聲，無看見甚麼像；只有聲nā-tiāⁿ。
<sup>13</sup> 伊將所命令lín tio̍h守ê約指示lín，就是十條誡；也寫伊tī兩塊石碑。
<sup>14</sup> Hit時耶和華koh命令我，將律例法度教示lín，hō͘ lín tī所beh過去來得tio̍h做業ê地遵thàn行伊。
<sup>15</sup> 所以lín tio̍h特別家己謹慎，因為耶和華tī何烈山tùi火中kā lín講話hit日，lín無看見甚麼形象；
<sup>16</sup> 驚了lín敗壞家己，為家己雕刻偶像，仿甚麼形狀，無論是男á是女ê形象；
<sup>17</sup> á是地上走獸ê像；
<sup>18</sup> á是空中飛鳥ê像；á是地上teh sô ê物ê像；á是地下水中魚類 ê像。
<sup>19</sup> Koh驚了你kia̍h目ǹg天看耶和華你ê上帝所分派hō͘天下萬國ê日、月、星，就是天頂ê萬象，你就受引誘，敬拜服事in。
<sup>20</sup> 總是耶和華帶lín出埃及，脫離鑄鐵ê爐，beh做伊家己產業ê百姓，親像今á日ê款。
<sup>21</sup> 耶和華koh因為lín ê緣故受氣我，chiù-chōa m̄ hō͘我過約旦河，也m̄ hō͘我入耶和華你上帝所賞賜你做業ê súi地；
<sup>22</sup> 我tio̍h死tī chit-ê地；我bōe能過約旦河；總是lín beh過去來得tio̍h hit-ê好ê地。
<sup>23</sup> Lín tio̍h家己謹慎，驚了lín bōe記得耶和華lín ê上帝kap lín所立ê約，為家己雕刻偶像彷彿甚麼物，就是耶和華你ê上帝所禁你ê。
<sup>24</sup> 因為耶和華你ê上帝就是烈烈ê火，決斷m̄容允有別ê上帝。
<sup>25</sup> 後來lín久久khiā起tī hit-ê地生kiáⁿ傳孫，就雕刻偶像，仿甚麼物ê像，phah-pháiⁿ你ê心術，行耶和華你ê上帝目睭中看做pháiⁿ ê事，惹祂受氣；
<sup>26</sup> 我就kin-a日叫天叫地來干證，lín beh tī過約旦河得tio̍h做業ê地緊緊滅到盡；lín ê日子bōe能tī hit所在得tio̍h久長，beh一盡除滅。
<sup>27</sup> 耶和華beh hō͘ lín四散tī列邦；tī耶和華所chhōa lín到hiah-ê國，lín chhun ê人額少少。
<sup>28</sup> Tī-hia lín beh服事人ê手所造ê上帝，就是柴ê、石ê，bōe能看見，bōe能聽，bōe能食，bōe能phīⁿ ê。
<sup>29</sup> 總是lín tī-hia若beh chhē耶和華你ê上帝，若用盡心盡性chhē祂，就beh tú-tio̍h。
<sup>30</sup> 日後lín tú-tio̍h苦難，所講chiah-ê事臨到你，你beh歸向耶和華，你ê上帝，來聽祂ê聲；
<sup>31</sup> 因為耶和華你ê上帝是憐憫ê上帝，伊無beh放sak你，無beh剿滅你，也無bōe記得伊kap你ê列祖所chiù-chōa ê約。
<sup>32</sup> 試問過身ê時，就是你以前ê時，tùi上帝創造人tī世間hit日以來，tùi天ê chit邊到天ê hit邊，有親像hit號ê大事mah？Bat聽見有án-ni mah？
<sup>33</sup> Bat有甚麼百姓聽見上帝tùi火中講話ê聲，親像你聽見，也iáu能活teh mah？
<sup>34</sup> á是bat有甚麼上帝試án-ni做，用試煉、神蹟、奇事、交戰、大權能ê手，伸出ê手骨，kap大thang驚ê事，為家己tùi別國中取一國，親像耶和華lín ê上帝tī埃及tī lín ê目睭前，為lín所行一切ê事ah？
<sup>35</sup> 用這顯現tī你，hō͘你知耶和華伊是上帝，祂以外無有別ê。
<sup>36</sup> 祂tùi天hō͘你聽見祂ê聲，為tio̍h beh教示你，koh tī地面上hō͘你看見祂ê大火，koh你聽見祂ê話tùi火中出。
<sup>37</sup> 因為祂疼你ê列祖，所以揀選in ê後裔，用大權能親身帶你出埃及；
<sup>38</sup> beh對你ê面前趕出比你khah大khah猛ê國民，beh chhōa你入去，用in ê地賞賜lín做業，親像今á日一樣。
<sup>39</sup> 所以今á日你tio̍h知，心也tio̍h想，天頂地下只有耶和華，祂是上帝，以外無別ê。
<sup>40</sup> 所以你tio̍h守祂ê律例誡命，就是我今á日所命令你，hō͘你kap你ê後裔thang得tio̍h福氣，koh加添你ê日子久長tī耶和華你ê上帝所賞賜你ê地到永遠。
<sup>41</sup> Hit時摩西tī約旦外，ǹg日出ê所在分別三個城；
<sup>42</sup> Hō͘ thâi死人ê人，就是平素無結怨，錯誤thâi死伊ê厝邊ê，thang逃走tī-hia；已經走入chiah-ê城ê一個，就得tio̍h活；
<sup>43</sup> 就是曠野平洋ê Pí-sek，為tio̍h Liû-piān人設ê；Ki-lia̍t ê Lah-boa̍t，為tio̍h Ka-tek人設ê；Pa-san ê Ko-lân，為tio̍h Má-ná-se人設ê。
<sup>44</sup> Chit-ê是摩西tī以色列人ê面前所排列ê律法；
<sup>45</sup> Chiah-ê是摩西tī以色列人出埃及了後，所傳hō͘ in ê證據、律例、法度。
<sup>46</sup> Tī約旦河外，Pek-pí-jíⁿ對面ê山谷中，tī Hi-si̍t-pún khiā起A-mô͘-lī王Se-hông ê地，就是摩西kap以色列人出埃及了後所phah ê。
<sup>47</sup> In得tio̍h伊ê地，kap Pa-san王Go̍k ê地，就是兩個A-mô͘-lī王，tī約旦外，ǹg日出ê所在；
<sup>48</sup> tùi A-lùn山谷邊ê A-lô-jíⁿ，直到Se-hûn山，就是Hek-bûn山；
<sup>49</sup> 以及約旦外，東勢A-la̍h-pa ê全地，直到A-la̍h-pa ê海，óa近Pí-su-ka ê山腳。

</p></div><div class="p_right"><div class="chap">=== 申命記 · 第 4 章 ===</div><p>
<sup>1</sup> Í-sek-lia̍t ah, taⁿ góa só͘ kà-sī lín ê lu̍t-lē hoat-tō͘, lín tio̍h thiaⁿ lâi chun-thàn, thang hō͘ lín oa̍h-teh, ji̍p-khì lâi tit-tio̍h Iâ-hô-hoa lín ê lia̍t-chó͘ ê Siōng-tè só͘ siúⁿ-sù lín ê tōe.
<sup>2</sup> Góa só͘ bēng-lēng lín ê ōe, lín m̄-thang ke-thiⁿ, iā m̄-thang kiám-chió i;  thang hō͘ lín chip-siú Iâ-hô-hoa lín Siōng-tè ê bēng-lēng, chiū-sī góa só͘ bēng-lēng lín ê.
<sup>3</sup> Iâ-hô-hoa in-ūi Pa-le̍k-pí-jíⁿ ê sū só͘ kiâⁿ ê, lín chhin-ba̍k khòaⁿ-kìⁿ;  in-ūi kìⁿ-nā thàn Pa-le̍k-pí-jíⁿ ê lâng, Iâ-hô-hoa lí ê Siōng-tè lóng tùi lín tiong-kan tû-bia̍t in.
<sup>4</sup> To̍k-to̍k lín kap Iâ-hô-hoa lín ê Siōng-tè kiat-liân ê, kin-á-ji̍t lóng oa̍h-teh.
<sup>5</sup> Khòaⁿ ah, góa iā bat ēng lu̍t-lē kap hoat-tō͘ kà-sī lín, chiàu Iâ-hô-hoa góa ê Siōng-tè só͘ bēng-lēng góa ê, hō͘ lín chun-thàn tī lín só͘ beh ji̍p-khì sêng-chiap ê tōe.
<sup>6</sup> Só͘-í lín tio̍h chip-siú lâi kiâⁿ-i;  che chiū-sī lín ê tì-hūi chhang-miâ tī lia̍t-kok ê bīn-chêng; in chi̍t-ē thiaⁿ-kìⁿ che it-chhè ê lu̍t-lē, beh kóng, Chit ê tōa-kok chin-chiàⁿ sī ū tì-hūi chhang-miâ ê peh-sìⁿ.
<sup>7</sup> Toh-lo̍h chi̍t ê tōa-kok ū siōng-tè kap i chhin-kūn, chhin-chhiūⁿ Iâ-hô-hoa lán ê Siōng-tè, tī lán kìⁿ-nā kiû-kiò I ê sî, kap lán chhin-kūn ah?
<sup>8</sup> Koh ū sím-mi̍h tōa-kok ū lu̍t-lē kap hoat-tō͘ chhin-chhiūⁿ góa kin-á-ji̍t tī lín ê bīn-chêng só͘ thoân it-chhè ê lu̍t-hoat hiah-nih kong-gī ah?
<sup>9</sup> Só͘-í tio̍h ka-kī kín-sīn, iā tio̍h kín-sīn siú lí ê sim, bián-tit lí bōe-kì-tit chhin-ba̍k só͘ khòaⁿ-kìⁿ ê sū;  koh bián-tit chiah ê sū tī lí oa̍h-teh ê sî lī-khui lí ê sim;  iā tio̍h ēng chit-ê kà-sī lín hiah ê kiáⁿ, hiah ê sun.
<sup>10</sup> Lí tī Hô-lia̍t soaⁿ khiā tī Iâ-hô-hoa lí ê Siōng-tè ê bīn-chêng, hit-ji̍t Iâ-hô-hoa tùi góa kóng, Lí kā Góa chio-chi̍p peh-sìⁿ, Góa beh hō͘ in thiaⁿ-kìⁿ Góa ê ōe, hō͘ in oa̍h tī sè-kan ê ji̍t, thang ha̍k-si̍p kèng-ùi Góa; koh thang kà-sī in ê kiáⁿ-jî.
<sup>11</sup> Hit-sî lín kūn-óa, khiā tī soaⁿ-kha, soaⁿ-ni̍h ū hé-iām chhèng-kàu thiⁿ-téng, iā ū ba̍t-hûn o͘-o͘ àm-àm.
<sup>12</sup> Iâ-hô-hoa tùi hé-iām-tiong kā lín kóng-ōe;  lín thiaⁿ-kìⁿ kóng-ōe ê siaⁿ, bô khòaⁿ-kìⁿ sím-mi̍h siōng;  chí-ū siaⁿ nā-tiāⁿ.
<sup>13</sup> I chiong só͘ bēng-lēng lín tio̍h siú ê iok chí-sī lín, chiū-sī cha̍p-tiâu-kài;  iā siá i tī nn̄g tè chio̍h-pi.
<sup>14</sup> Hit-sî Iâ-hô-hoa koh bēng-lēng góa, chiong lu̍t-lē hoat-tō͘ kà-sī lín, hō͘ lín tī só͘ beh kè-khì lâi tit-tio̍h chòe-gia̍p ê tōe chun-thàn kiâⁿ i.
<sup>15</sup> Só͘-í lín tio̍h te̍k-pia̍t ka-kī kín-sīn, in-ūi Iâ-hô-hoa tī Hô-lia̍t soaⁿ tùi hé-tiong kā lín kóng-ōe hit-ji̍t, lín bô khòaⁿ-kìⁿ sím-mi̍h hêng-siōng;
<sup>16</sup> kiaⁿ-liáu lín pāi-hoāi ka-kī, ūi ka-kī tiau-khek ngó͘-siōng, hóng sím-mi̍h hêng-chōng, bô-lūn sī lâm á-sī lú ê hêng-siōng;
<sup>17</sup> á-sī tōe-chiūⁿ cháu-siù ê siōng;
<sup>18</sup> á-sī khong-tiong pe-chiáu ê siōng;  á-sī tōe-chiūⁿ teh sô ê mi̍h ê siōng;  á-sī tōe-ē chúi-tiong hî-lūi ê siōng.
<sup>19</sup> Koh kiaⁿ-liáu lí kia̍h-ba̍k ǹg-thiⁿ khòaⁿ Iâ-hô-hoa lí ê Siōng-tè só͘ hun-phài hō͘ thiⁿ-ē bān-kok ê ji̍t, ge̍h, chhiⁿ, chiū-sī thiⁿ-téng ê bān-siōng, lí chiū siū ín-iú, kèng-pài ho̍k-sāi in.
<sup>20</sup> Chóng-sī Iâ-hô-hoa tòa lín chhut Ai-ki̍p, thoat-lī chù-thih ê lô͘, beh chòe I ka-kī sán-gia̍p ê peh-sìⁿ, chhin-chhiūⁿ kin-á-ji̍t ê khoán.
<sup>21</sup> Iâ-hô-hoa koh in-ūi lín ê iân-kò͘ siū-khì góa, chiù-chōa m̄ hō͘ góa kè Iok-tàn hô, iā m̄ hō͘ góa ji̍p Iâ-hô-hoa lí Siōng-tè só͘ siúⁿ-sù lí chòe-gia̍p ê súi tōe;
<sup>22</sup> góa tio̍h sí tī chit ê tōe; góa bōe-ōe kè Iok-tàn hô;  chóng-sī lín beh kè-khì lâi tit-tio̍h hit ê hó ê tōe.
<sup>23</sup> Lín tio̍h ka-kī kín-sīn, kiaⁿ-liáu lín bōe-kì-tit Iâ-hô-hoa lín ê Siōng-tè kap lín só͘ li̍p ê iok, ūi ka-kī tiau-khek ngó͘-siōng hóng-hut sím-mi̍h mi̍h, chiū-sī Iâ-hô-hoa lí ê Siōng-tè só͘ kìm lí ê.
<sup>24</sup> In-ūi Iâ-hô-hoa lí ê Siōng-tè chiū-sī lia̍t-lia̍t ê hé, koat-toàn m̄ iông-ún ū pa̍t ê siōng-tè.
<sup>25</sup> Āu-lâi lín kú-kú khiā-khí tī hit ê tōe siⁿ-kiáⁿ thoân-sun, chiū tiau-khek ngó͘-siōng, hóng sím-mi̍h mi̍h ê siōng, phah-pháiⁿ lí ê sim-su̍t, kiâⁿ Iâ-hô-hoa lí ê Siōng-tè ba̍k-chiu-tiong khòaⁿ-chòe pháiⁿ ê sū, jiá I siū-khì;
<sup>26</sup> góa chiū kin-a-ji̍t kiò thiⁿ kiò tōe lâi kan-chèng, lín beh tī kè Iok-tàn hô tit-tio̍h chòe-gia̍p ê tōe kín-kín bia̍t kàu chīn;  lín ê ji̍t-chí bōe-ōe tī hit só͘-chāi tit-tio̍h kú-tn̂g, beh it-chīn tû-bia̍t.
<sup>27</sup> Iâ-hô-hoa beh hō͘ lín sì-sòaⁿ tī lia̍t-pang;  tī Iâ-hô-hoa só͘ chhōa lín kàu hiah ê kok, lín chhun ê lâng-gia̍h chió-chió.
<sup>28</sup> Tī-hia lín beh ho̍k-sāi lâng ê chhiú só͘ chō ê siōng-tè, chiū-sī chhâ-ê, chio̍h-ê, bōe-ōe khòaⁿ-kìⁿ, bōe-ōe thiaⁿ, bōe-ōe chia̍h, bōe-ōe phīⁿ ê.
<sup>29</sup> Chóng-sī lín tī-hia nā beh chhē Iâ-hô-hoa lí ê Siōng-tè, nā ēng chīn-sim chīn-sèng chhē I, chiū beh tú-tio̍h.
<sup>30</sup> Ji̍t-āu lín tú-tio̍h khó͘-lān, só͘ kóng chiah ê sū lîm-kàu lí, lí beh kui-ǹg Iâ-hô-hoa, lí ê Siōng-tè, lâi thiaⁿ I ê siaⁿ;
<sup>31</sup> in-ūi Iâ-hô-hoa lí ê Siōng-tè sī lîn-bín ê Siōng-tè, I bô beh pàng-sak lí, bô beh châu-bia̍t lí, iā bô bōe-kì-tit I kap lí ê lia̍t-chó͘ só͘ chiù-chōa ê iok.
<sup>32</sup> Chhì-mn̄g kè-sin ê sî, chiū-sī lí í-chêng ê sî, tùi Siōng-tè chhòng-chō lâng tī sè-kan hit-ji̍t í-lâi, tùi thiⁿ ê chit-piⁿ kàu thiⁿ ê hit-piⁿ, ū chhin-chhiūⁿ hit-hō ê tōa-sū mah?  Bat thiaⁿ-kìⁿ ū án-ni mah?
<sup>33</sup> Bat ū sím-mi̍h peh-sìⁿ thiaⁿ-kìⁿ Siōng-tè tùi hé-tiong kóng-ōe ê siaⁿ, chhin-chhiūⁿ lí thiaⁿ-kìⁿ, iā iáu ōe oa̍h-teh mah?
<sup>34</sup> Á-sī bat ū sím-mi̍h siōng-tè chhì án-ni chòe, ēng chhì-liān, sîn-jiah, kî-sū, kau-chiàn, tōa koân-lêng ê chhiú, chhun-chhut ê chhiú-kut, kap tōa thang kiaⁿ ê sū, ūi ka-kī tùi pa̍t-kok tiong chhú chi̍t-kok, chhin-chhiūⁿ Iâ-hô-hoa lín ê Siōng-tè tī Ai-ki̍p tī lín ê ba̍k-chiu chêng, ūi lín só͘ kiâⁿ it-chhè ê sū ah?
<sup>35</sup> Ēng che hián-hiān tī lí, hō͘ lí chai Iâ-hô-hoa I sī Siōng-tè, I í-gōa bô ū pa̍t-ê.
<sup>36</sup> I tùi thiⁿ hō͘ lí thiaⁿ-kìⁿ I ê siaⁿ, ūi-tio̍h beh kà-sī lí, koh tī tōe-bīn-chiūⁿ hō͘ lí khòaⁿ-kìⁿ I ê tōa-hé, koh lí thiaⁿ-kìⁿ I ê ōe tùi hé-tiong chhut.
<sup>37</sup> In-ūi I thiàⁿ lí ê lia̍t-chó͘, só͘-í kéng-soán in ê hō͘-è, ēng tōa koân-lêng chhin-sin tòa lí chhut Ai-ki̍p;
<sup>38</sup> beh tùi lí ê bīn-chêng kóaⁿ-chhut pí lí khah-tōa khah-béng ê kok-bîn, beh chhōa lí ji̍p-khì, ēng in ê tōe siúⁿ-sù lín chòe-gia̍p, chhin-chhiūⁿ kin-á-ji̍t chi̍t-iūⁿ.
<sup>39</sup> Só͘-í kin-á-ji̍t lí tio̍h chai, sim iā tio̍h siūⁿ, thiⁿ-téng tōe-ē chí-ū Iâ-hô-hoa, I sī Siōng-tè, í-gōa bô pa̍t-ê.
<sup>40</sup> Só͘-í lí tio̍h siú I ê lu̍t-lē kài-bēng, chiū-sī góa kin-á-ji̍t só͘ bēng-lēng lí, hō͘ lí kap lí ê hō͘-è thang tit-tio̍h hok-khì, koh ke-thiⁿ lí ê ji̍t-chí kú-tn̂g tī Iâ-hô-hoa lí ê Siōng-tè só͘ siúⁿ-sù lí ê tōe kàu éng-oán.
<sup>41</sup> Hit-sî Mô͘-se tī Iok-tàn gōa, ǹg ji̍t-chhut ê só͘-chāi hun-piat saⁿ ê siâⁿ;
<sup>42</sup> hō͘ thâi-sí lâng ê lâng, chiū-sī pêng-sò͘ bô kiat-oàn, chhò-gō͘ thâi-sí i ê chhù-piⁿ ê, thang tô-cháu tī-hia;  í-keng cháu-ji̍p chiah ê siâⁿ ê chi̍t-ê, chiū tit-tio̍h oa̍h;
<sup>43</sup> chiū-sī khòng-iá pîⁿ-iûⁿ ê Pí-sek, ūi-tio̍h Liû-piān lâng siat-ê;  Ki-lia̍t ê Lah-boa̍t, ūi-tio̍h Ka-tek lâng siat-ê;  Pa-san ê Ko-lân, ūi-tio̍h Má-ná-se lâng siat-ê.
<sup>44</sup> Chit-ê sī Mô͘-se tī Í-sek-lia̍t lâng ê bīn-chêng só͘ pâi-lia̍t ê lu̍t-hoat;
<sup>45</sup> chiah-ê sī Mô͘-se tī Í-sek-lia̍t lâng chhut Ai-ki̍p liáu-āu, só͘ thoân hō͘ in ê chèng-kù, lu̍t-lē, hoat-tō͘.
<sup>46</sup> Tī Iok-tàn hô-gōa, Pek-pí-jíⁿ tùi-bīn ê soaⁿ-kok-tiong, tī Hi-si̍t-pún khiā-khí A-mô͘-lī ông Se-hông ê tōe, chiū-sī Mô͘-se kap Í-sek-lia̍t lâng chhut Ai-ki̍p liáu-āu só͘ phah-ê.
<sup>47</sup> In tit-tio̍h i ê tōe, kap Pa-san ông Go̍k ê tōe, chiū-sī nn̄g ê A-mô͘-lī ông, tī Iok-tàn gōa, ǹg ji̍t-chhut ê só͘-chāi;
<sup>48</sup> tùi A-lùn soaⁿ-kok piⁿ ê A-lô-jíⁿ, ti̍t-kàu Se-hûn soaⁿ, chiū-sī Hek-bûn soaⁿ;
<sup>49</sup> í-ki̍p Iok-tàn gōa, tang-sì A-la̍h-pa ê choân-tōe, ti̍t-kàu A-la̍h-pa ê hái, óa-kūn Pí-su-ka ê soaⁿ-kha.

</p></div></div><div class="p_outer"><div class="p_left"> <div class="chap">=== 申命記 · 第 5 章 ===</div><p>
<sup>1</sup> 摩西叫以色列眾人，對in講，以色列ah，lín tio̍h聽我今á日所傳hō͘ lín聽ê律例法度，hō͘ lín thang學習伊，執守來行in。
<sup>2</sup> 耶和華咱ê上帝tī Hô-lia̍t kap咱立約。
<sup>3</sup> 耶和華無kap咱ê列祖立chit-ê約，是kap咱chiah-ê，就是kap咱今á日一切活tī-chia ê人立ê。
<sup>4</sup> 耶和華tī山頂，tùi火中面對面，kap lín講話。
<sup>5</sup> (hit時我khiā tī耶和華kap lín ê中間，beh將耶和華ê話傳hō͘ lín，因為lín為tio̍h hit-ê火來驚，無上山。)
<sup>6</sup> 主講：我是耶和華你ê上帝，bat chhōa你tùi埃及地，tùi做奴才ê家出來ê。
<sup>7</sup> 我以外你m̄-thang有別ê上帝。
<sup>8</sup> M̄-thang為家己雕刻偶像，不論天頂、地下，kap地下水內所有ê物，lóng m̄-thang 妝in ê像；
<sup>9</sup> m̄-thang跪拜in，也m̄-thang服事in；因為我耶和華你ê上帝，斷斷m̄容允用別ê上帝匹配我；怨恨我ê，我歸咎伊ê罪，tùi父到kiáⁿ，到三四代；
<sup>10</sup> 疼我，守我誡命ê，我施恩hō͘伊，直到千代。
<sup>11</sup> M̄-thang lām-sám稱耶和華你上帝ê名；因為lām-sám稱祂ê名ê，耶和華的確無掠伊做無罪。
<sup>12</sup> Tio̍h守安歇日，掠伊做聖，照耶和華你ê上帝所命令你ê；
<sup>13</sup> 六日內tio̍h tio̍h磨做你一切ê工；
<sup>14</sup> 獨獨第七日，就是ǹg耶和華你ê上帝來守ê安歇，chit日，你kap你ê kiáⁿ、cha-bó͘-kiáⁿ、奴僕、女婢、牛、驢、cheng-siⁿ，以及tiàm tī你中間ê出外人，一切ê工lóng m̄-thang做；hō͘你ê奴僕、女婢，thang親像你安歇。
<sup>15</sup> 你也tio̍h記得你前tī埃及地做奴僕，耶和華你ê上帝用大權能ê手，伸出來ê手骨，chhōa你tùi hia出來；因為án-ni，耶和華你ê上帝命令你守安歇日。
<sup>16</sup> Tio̍h孝敬你ê老父，你ê老母，照耶和華你ê上帝所命令你ê，hō͘你tī耶和華你ê上帝所賞賜你ê地方，日子久長，來享受福氣。
<sup>17</sup> M̄-thang thâi死人。
<sup>18</sup> 也m̄-thang行姦淫。
<sup>19</sup> 也m̄-thang偷the̍h。
<sup>20</sup> 也m̄-thang做假ê干證，陷害你ê厝邊。
<sup>21</sup> 也m̄-thang貪你ê厝邊ê bó͘，也m̄-thang貪你ê厝邊ê厝，kap伊ê田園，伊ê奴僕，伊ê女婢，伊ê牛，伊ê驢，kap你ê厝邊一切所有ê。
<sup>22</sup> Chiah-ê話是耶和華tī山頂，tùi火中雲中烏暗中，大聲吩咐lín全會ê；也無koh加添。祂也寫in tī兩塊石碑，交代我。
<sup>23</sup> Hit-tia̍p火燄燒tī山裡，lín聽見hit-ê tùi 烏暗中出來ê聲，lín ê支派lóng總ê首領，kap lín ê長老來就近我。
<sup>24</sup> Lín講：看ah，耶和華咱ê上帝顯明祂ê榮光，kap祂ê至大，hō͘阮看；阮koh聽見祂ê聲音tùi火中出；今á日阮也知上帝kap人講話，人iáu能活。
<sup>25</sup> Taⁿ阮mih-sái tio̍h死ah？因為chit-ê大火 beh 燒滅阮；阮若koh聽見耶和華咱上帝ê聲，就會死。
<sup>26</sup> 因為見有肉體ê，chī-chūi親像阮聽見永活上帝tùi火中講話ê聲，iáu能活teh ah？
<sup>27</sup> 你tio̍h進前去，聽耶和華咱ê上帝所beh講一切ê話；將耶和華所對你講一切ê話，你tio̍h對阮講；阮beh聽也beh行伊。
<sup>28</sup> Lín對我講話，耶和華聽見lín講話ê聲，耶和華對我講，我有聽見chit-ê百姓講話ê聲，就是in所對你講ê；in所講ê話lóng好。
<sup>29</sup> 願in存chit號心，來敬畏我，常常守我一切ê誡命，hō͘ in kap in ê kiáⁿ孫永遠得tio̍h福氣。
<sup>30</sup> 你去kā in講：Lín做lín tò去lín ê布棚。
<sup>31</sup> 論到你，你tio̍h khiā tī我chia，我beh將你所tio̍h教示in一切誡命、律例、法度，kā你講，hō͘ in tī我所賞賜in做業ê地行伊。
<sup>32</sup> 所以lín tio̍h照耶和華lín ê上帝所命令lín ê，tio̍h執守來行伊；m̄-thang 偏tī左，偏tī右。
<sup>33</sup> 耶和華lín ê上帝所命令lín ê路，lín lóng tio̍h行伊，hō͘ lín活teh，得tio̍h福氣；也hō͘ lín ê日子，tī lín所beh承接ê地，得tio̍h久長。

</p></div><div class="p_right"><div class="chap">=== 申命記 · 第 5 章 ===</div><p>
<sup>1</sup> Mô͘-se kiò Í-sek-lia̍t chèng-lâng, tùi in kóng, Í-sek-lia̍t ah, lín tio̍h thiaⁿ góa kin-á-ji̍t só͘ thoân hō͘ lín thiaⁿ ê lu̍t-lē hoat-tō͘, hō͘ lín thang ha̍k-si̍p i, chip-siú lâi kiâⁿ in.
<sup>2</sup> Iâ-hô-hoa lán ê Siōng-tè tī Hô-lia̍t kap lán li̍p-iok.
<sup>3</sup> Iâ-hô-hoa bô kap lán ê lia̍t-chó͘ li̍p chit ê iok, sī kap lán chiah-ê, chiū-sī kap lán kin-á-ji̍t it-chhè oa̍h tī-chia ê lâng li̍p-ê.
<sup>4</sup> Iâ-hô-hoa tī soaⁿ-téng, tùi hé-tiong bīn-tùi-bīn, kap lín kóng-ōe.
<sup>5</sup> (Hit-sî góa khiā tī Iâ-hô-hoa kap lín ê tiong-kan, beh chiong Iâ-hô-hoa ê ōe thoân hō͘ lín, in-ūi lín ūi-tio̍h hit ê hé lâi kiaⁿ, bô chiūⁿ soaⁿ.)
<sup>6</sup> Chú kóng, Góa sī Iâ-hô-hoa lí ê Siōng-tè, bat chhōa lí tùi Ai-ki̍p tōe, tùi chòe lô͘-châi ê ke chhut-lâi ê.
<sup>7</sup> Góa í-gōa lí m̄-thang ū pa̍t ê siōng-tè.
<sup>8</sup> M̄-thang ūi ka-kī tiau-khek ngó͘-siōng, put-lūn thiⁿ-téng, tōe-ē, kap tōe-ē chúi-lāi só͘-ū ê mi̍h, lóng m̄-thang chng in ê siōng;
<sup>9</sup> m̄-thang kūi-pài in, iā m̄-thang ho̍k-sāi in;  in-ūi Góa Iâ-hô-hoa lí ê Siōng-tè, toàn-toàn m̄ iông-ún ēng pa̍t ê siōng-tè phit-phòe Góa;  oàn-hūn Góa ê, Góa kui-kiū i ê chōe, tùi pē kàu kiáⁿ, kàu saⁿ-sì tāi;
<sup>10</sup> thiàⁿ Góa, siú Góa kài-bēng ê, Góa si-un hō͘ i, ti̍t-kàu chheng-tāi.
<sup>11</sup> M̄-thang lām-sám chheng Iâ-hô-hoa lí Siōng-tè ê miâ;  in-ūi lām-sám chheng I ê miâ ê, Iâ-hô-hoa tek-khak bô lia̍h i chòe bô-chōe.
<sup>12</sup> Tio̍h siú an-hioh-ji̍t, lia̍h i chòe-sèng, chiàu Iâ-hô-hoa lí ê Siōng-tè só͘ bēng-lēng lí ê;
<sup>13</sup> la̍k-ji̍t-lāi tio̍h tio̍h-bôa chòe lí it-chhè ê kang;
<sup>14</sup> to̍k-to̍k tē-chhit ji̍t, chiū-sī ǹg Iâ-hô-hoa lí ê Siōng-tè lâi siú ê an-hioh, chit-ji̍t, lí kap lí ê kiáⁿ, cha-bó͘-kiáⁿ, lô͘-po̍k, lú-pī, gû, lû, cheng-siⁿ, í-ki̍p tiàm tī lí tiong-kan ê chhut-gōa lâng, it-chhè ê kang lóng m̄-thang chòe; hō͘ lí ê lô͘-po̍k, lú-pī, thang chhin-chhiūⁿ lí an-hioh.
<sup>15</sup> Lí iā tio̍h kì-tit lí chêng tī Ai-ki̍p tōe chòe lô͘-po̍k, Iâ-hô-hoa lí ê Siōng-tè ēng tōa koân-lêng ê chhiú, chhun-chhut-lâi ê chhiú-kut, chhōa lí tùi hia chhut-lâi;  in-ūi án-ni, Iâ-hô-hoa lí ê Siōng-tè bēng-lēng lí siú an-hioh-ji̍t.
<sup>16</sup> Tio̍h hàu-kèng lí ê lāu-pē, lí ê lāu-bú, chiàu Iâ-hô-hoa lí ê Siōng-tè só͘ bēng-lēng lí ê, hō͘ lí tī Iâ-hô-hoa lí ê Siōng-tè só͘ siúⁿ-sù lí ê tōe-hng, ji̍t-chí kú-tn̂g, lâi hióng-siū hok-khì.
<sup>17</sup> M̄-thang thâi-sí lâng.
<sup>18</sup> Iā m̄-thang kiâⁿ kan-îm.
<sup>19</sup> Iā m̄-thang thau-the̍h.
<sup>20</sup> Iā m̄-thang chòe ké ê kan-chèng, hām-hāi lí ê chhù-piⁿ.
<sup>21</sup> Iā m̄-thang tham lí ê chhù-piⁿ ê bó͘, iā m̄-thang tham lí ê chhù-piⁿ ê chhù, kap i ê chhân-hn̂g, i ê lô͘-po̍k, i ê lú-pī, i ê gû, i ê lû, kap lí ê chhù-piⁿ it-chhè só͘ ū ê.
<sup>22</sup> Chiah ê ōe sī Iâ-hô-hoa tī soaⁿ-téng, tùi hé-tiong hûn-tiong o͘-àm-tiong, tōa-siaⁿ hoan-hù lín choân-hōe ê;  iā bô koh ke-thiⁿ.  I iā siá in tī nn̄g tè chio̍h-pi, kau-tài góa.
<sup>23</sup> Hit-tia̍p hé-iām sio tī soaⁿ-ni̍h, lín thiaⁿ-kìⁿ hit ê tùi o͘-àm-tiong chhut-lâi ê siaⁿ, lín ê chi-phài lóng-chóng ê siú-léng, kap lín ê tiúⁿ-ló lâi chiū-kūn góa.
<sup>24</sup> Lín kóng, Khòaⁿ ah, Iâ-hô-hoa lán ê Siōng-tè hián-bêng I ê êng-kng, kap I ê chì-tōa, hō͘ goán khòaⁿ;  goán koh thiaⁿ-kìⁿ I ê siaⁿ-im tùi hé-tiong chhut;  kin-á-ji̍t goán iā chai Siōng-tè kap lâng kóng-ōe, lâng iáu ōe oa̍h.
<sup>25</sup> Taⁿ goán mih-sái tio̍h sí ah?  In-ūi chit ê tōa-hé beh sio-bia̍t goán;  goán nā koh thiaⁿ-kìⁿ Iâ-hô-hoa lán Siōng-tè ê siaⁿ, chiū ōe sí.
<sup>26</sup> In-ūi kìⁿ-ū jio̍k-thé ê, chī-chūi chhin-chhiūⁿ goán thiaⁿ-kìⁿ éng-oa̍h Siōng-tè tùi hé-tiong kóng-ōe ê siaⁿ, iáu ōe oa̍h-teh ah?
<sup>27</sup> Lí tio̍h chìn-chêng khì, thiaⁿ Iâ-hô-hoa lán ê Siōng-tè só͘ beh kóng it-chhè ê ōe;  chiong Iâ-hô-hoa só͘ tùi lí kóng it-chhè ê ōe, lí tio̍h tùi goán kóng;  goán beh thiaⁿ iā beh kiâⁿ i.
<sup>28</sup> Lín tùi góa kóng-ōe, Iâ-hô-hoa thiaⁿ-kìⁿ lín kóng-ōe ê siaⁿ, Iâ-hô-hoa tùi góa kóng,  Góa ū thiaⁿ-kìⁿ chit ê peh-sìⁿ kóng-ōe ê siaⁿ, chiū-sī in só͘ tùi lí kóng ê;  in só͘ kóng ê ōe lóng hó.
<sup>29</sup> Goān in chûn chit-hō sim, lâi kèng-ùi Góa, siông-siông siú Góa it-chhè ê kài-bēng, hō͘ in kap in ê kiáⁿ-sun éng-oán tit-tio̍h hok-khì.
<sup>30</sup> Lí khì kā in kóng, Lín chòe lín tò-khì lín ê pò͘-pîⁿ.
<sup>31</sup> Lūn-kàu lí, lí tio̍h khiā tī Góa chia, Góa beh chiong lí só͘ tio̍h kà-sī in it-chhè kài-bēng, lu̍t-lē, hoat-tō͘, kā lí kóng, hō͘ in tī Góa só͘ siúⁿ-sù in chòe-gia̍p ê tōe kiâⁿ i.
<sup>32</sup> Só͘-í lín tio̍h chiàu Iâ-hô-hoa lín ê Siōng-tè só͘ bēng-lēng lín ê, tio̍h chip-siú lâi kiâⁿ i;  m̄-thang phian tī chó, phian tī iū.
<sup>33</sup> Iâ-hô-hoa lín ê Siōng-tè só͘ bēng-lēng lín ê lō͘, lín lóng tio̍h kiâⁿ i, hō͘ lín oa̍h-teh, tit-tio̍h hok-khì;  iā hō͘ lín ê ji̍t-chí, tī lín só͘ beh sêng-chiap ê tōe, tit-tio̍h kú-tn̂g.

</p></div></div><div class="p_outer"><div class="p_left"> <div class="chap">=== 申命記 · 第 6 章 ===</div><p>
<sup>1</sup> 這是耶和華lín ê上帝所命令教示lín ê誡命、律例、法度，hō͘ lín tī lín所beh過去得tio̍h做業ê地來行伊；
<sup>2</sup> thang hō͘你kap你ê kiáⁿ-kiáⁿ孫孫，一生敬畏耶和華你ê上帝，執守伊一切ê律例、誡命，就是我所命令你ê，hō͘你ê日子得tio̍h久長。
<sup>3</sup> 以色列ah，你tio̍h聽，tio̍h執守來行伊；hō͘你thang tī hit-ê流奶kap蜜ê地，得tio̍h享福，人額加添極其chōe；親像耶和華你列祖ê上帝所應允你ê。
<sup>4</sup> 以色列ah，你tio̍h聽；耶和華咱ê上帝，是獨一ê耶和華；
<sup>5</sup> 你tio̍h盡心，盡性，盡力，疼耶和華你ê上帝。
<sup>6</sup> 我今á日所命令你chiah-ê話，tio̍h記tī你ê心；
<sup>7</sup> 也tio̍h用這勤勤教示你ê kiáⁿ兒，無論你坐tī厝內行tī路裡，睏á是起來，lóng tio̍h講論；
<sup>8</sup> 也tio̍h縛tī你ê手做記號，戴tī你兩蕊目睭ê中央做記念；
<sup>9</sup> koh tio̍h寫tī你ê厝ê門khiā，以及你ê門。
<sup>10</sup> 耶和華你ê上帝chhōa你入伊對你ê列祖，亞伯拉罕、以撒、雅各，chiù-chōa beh hō͘你ê地；tī-hia有城大koh súi，m̄是你所起造ê；
<sup>11</sup> 也有厝積聚滿滿ê好物，m̄是你所積聚ê；也有開便ê水井，m̄是你所開ê；
<sup>12</sup> 也有葡萄園、橄欖樹，m̄是你所栽種ê；你食到飽，hit時你tio̍h謹慎，免得你bōe記得耶和華，就是chhōa你tùi埃及地，做奴才ê家，出來ê。
<sup>13</sup> 你tio̍h敬畏耶和華你ê上帝，服事祂，指祂ê名chiù-chōa；
<sup>14</sup> m̄-thang thàn別ê上帝，就是lín四圍百姓hiah-ê上帝。
<sup>15</sup> 因為tī lín中間ê耶和華你ê上帝，斷斷無容允用別ê上帝匹配祂；是驚了耶和華你ê上帝大受氣你，tùi地上除滅你。
<sup>16</sup> Lín m̄-thang試耶和華lín ê上帝，親像lín tī Má-sat試祂一樣。
<sup>17</sup> Tio̍h致意守耶和華lín上帝ê誡命，kap伊所命令lín ê證據、律例。
<sup>18</sup> 耶和華所看做正直，做好ê，你tio̍h行伊，hō͘你thang享福，koh thang入去得tio̍h耶和華對你ê列祖所chiù-chōa ê好地；
<sup>19</sup> beh對你ê面前趕出你lóng總ê對敵，照耶和華所講ê。
<sup>20</sup> 將來你ê kiáⁿ問你講，耶和華咱ê上帝所命令lín chiah-ê證據、律例、法度，是甚麼意思ah？
<sup>21</sup> 你tio̍h kā你ê kiáⁿ講：前阮tī埃及做法老ê奴才，耶和華用大權能ê手，chhōa阮出埃及。
<sup>22</sup> 耶和華tī阮ê目睭前，用大koh厲害ê神蹟奇事，行tī埃及kap法老，以及伊ê全家；
<sup>23</sup> tùi hia chhōa阮出來，beh chhōa阮入去，將伊對咱列祖所chiù-chōa ê地賞賜咱。
<sup>24</sup> 耶和華命令咱行chiah-ê一切ê律例，來敬畏耶和華咱ê上帝，hō͘咱常常得tio̍h福氣，得tio̍h祂保全咱ê性命，親像今á日ê款。
<sup>25</sup> 咱若照耶和華咱ê上帝所命令ê，tī祂ê面前照祂一切ê誡命來行，這就是咱ê義。

</p></div><div class="p_right"><div class="chap">=== 申命記 · 第 6 章 ===</div><p>
<sup>1</sup> Che sī Iâ-hô-hoa lín ê Siōng-tè só͘ bēng-lēng kà-sī lín ê kài-bēng, lu̍t-lē, hoat-tō͘, hō͘ lín tī lín só͘ beh kè-khì tit-tio̍h chòe-gia̍p ê tōe lâi kiâⁿ i;
<sup>2</sup> thang hō͘ lí kap lí ê kiáⁿ-kiáⁿ sun-sun, it-seng kèng-ùi Iâ-hô-hoa lí ê Siōng-tè, chip-siú I it-chhè ê lu̍t-lē, kài-bēng, chiū-sī góa só͘ bēng-lēng lí ê, hō͘ lí ê ji̍t-chí tit-tio̍h kú-tn̂g.
<sup>3</sup> Í-sek-lia̍t ah, lí tio̍h thiaⁿ, tio̍h chip-siú lâi kiâⁿ i;  hō͘ lí thang tī hit-ê lâu lin kap bi̍t ê tōe, tit-tio̍h hióng-hok, lâng-gia̍h ke-thiⁿ ke̍k-kî chōe; chhin-chhiūⁿ Iâ-hô-hoa lí lia̍t-chó͘ ê Siōng-tè só͘ èng-ún lí ê.
<sup>4</sup> Í-sek-lia̍t ah, lí tio̍h thiaⁿ;  Iâ-hô-hoa lán ê Siōng-tè, sī to̍k-it ê Iâ-hô-hoa;
<sup>5</sup> lí tio̍h chīn-sim, chīn-sèng, chīn-la̍t, thiàⁿ Iâ-hô-hoa lí ê Siōng-tè.
<sup>6</sup> Góa kin-á-ji̍t só͘ bēng-lēng lí chiah ê ōe, tio̍h kì tī lí ê sim;
<sup>7</sup> iā tio̍h ēng che khûn-khûn kà-sī lí ê kiáⁿ-jî, bô-lūn lí chē tī chhù-lāi kiâⁿ tī lō͘-ni̍h, khùn á-sī khí-lâi, lóng tio̍h káng-lūn;
<sup>8</sup> iā tio̍h pa̍k tī lí ê chhiú chòe kì-hō, tì tī lí nn̄g lúi ba̍k-chiu ê tiong-ng chòe kì-liām;
<sup>9</sup> koh tio̍h siá tī lí ê chhù ê mn̂g-khiā, í-ki̍p lí ê mn̂g.
<sup>10</sup> Iâ-hô-hoa lí ê Siōng-tè chhōa lí ji̍p I tùi lí ê lia̍t-chó͘, A-pek-la̍h-hán, Í-sat, Ngá-kok, chiù-chōa beh hō͘ lí ê tōe;  tī-hia ū siâⁿ tōa koh súi, m̄-sī lí só͘ khí-chō ê;
<sup>11</sup> iā ū chhù chek-chū móa-móa ê hó-mi̍h, m̄-sī lí só͘ chek-chū ê;  iā ū khui-piān ê chúi-chíⁿ, m̄-sī lí só͘ khui ê;
<sup>12</sup> iā ū phû-tô-hn̂g, kaⁿ-ná-chhiū, m̄-sī lí só͘ chai-chèng ê; lí chia̍h kàu pá, hit-sî lí tio̍h kín-sīn, bián-tit lí bōe-kì-tit Iâ-hô-hoa, chiū-sī chhōa lí tùi Ai-ki̍p tōe, chòe lô͘-châi ê ke, chhut-lâi ê.
<sup>13</sup> Lí tio̍h kèng-ùi Iâ-hô-hoa lí ê Siōng-tè, ho̍k-sāi I, chí I ê miâ chiù-chōa;
<sup>14</sup> m̄-thang thàn pa̍t ê siōng-tè, chiū-sī lín sì-ûi peh-sìⁿ hiah ê siōng-tè.
<sup>15</sup> In-ūi tī lín tiong-kan ê Iâ-hô-hoa lí ê Siōng-tè, toàn-toàn bô iông-ún ēng pa̍t ê siōng-tè phit-phòe I;  sī kiaⁿ-liáu Iâ-hô-hoa lí ê Siōng-tè tōa siū-khì lí, tùi tōe-chiūⁿ tû-bia̍t lí.
<sup>16</sup> Lín m̄-thang chhì Iâ-hô-hoa lín ê Siōng-tè, chhin-chhiūⁿ lín tī Má-sat chhì I chi̍t-iūⁿ.
<sup>17</sup> Tio̍h tì-ì siú Iâ-hô-hoa lín Siōng-tè ê kài-bēng, kap I só͘ bēng-lēng lín ê chèng-kù, lu̍t-lē.
<sup>18</sup> Iâ-hô-hoa só͘ khòaⁿ-chòe chèng-ti̍t, chòe hó ê, lí tio̍h kiâⁿ i, hō͘ lí thang hióng-hok, koh thang ji̍p-khì tit-tio̍h Iâ-hô-hoa tùi lí ê lia̍t-chó͘ só͘ chiù-chōa ê hó-tōe;
<sup>19</sup> beh tùi lí ê bīn-chêng kóaⁿ-chhut lí lóng-chóng ê tùi-te̍k chiàu Iâ-hô-hoa só͘ kóng ê.
<sup>20</sup> Chiong-lâi lí ê kiáⁿ mn̄g lí kóng, Iâ-hô-hoa lán ê Siōng-tè só͘ bēng-lēng lín chiah ê chèng-kù, lu̍t-lē, hoat-tō͘, sī sím-mi̍h ì-sù ah?
<sup>21</sup> Lí tio̍h kā lí ê kiáⁿ kóng, Chêng goán tī Ai-ki̍p chòe Hoat-ló ê lô͘-châi, Iâ-hô-hoa ēng tōa koân-lêng ê chhiú, chhōa goán chhut Ai-ki̍p.
<sup>22</sup> Iâ-hô-hoa tī goán ê ba̍k-chiu-chêng, ēng tōa koh lī-hāi ê sîn-jiah kî-sū, kiâⁿ tī Ai-ki̍p kap Hoat-ló, í-ki̍p i ê choân-ke;
<sup>23</sup> tùi hia chhōa goán chhut-lâi, beh chhōa goán ji̍p-khì, chiong I tùi lán lia̍t-chó͘ só͘ chiù-chōa ê tōe siúⁿ-sù lán.
<sup>24</sup> Iâ-hô-hoa bēng-lēng lán kiâⁿ chiah-ê it-chhè ê lu̍t-lē, lâi kèng-ùi Iâ-hô-hoa lán ê Siōng-tè, hō͘ lán siông-siông tit-tio̍h hok-khì, tit-tio̍h I pó-choân lán ê sìⁿ-miā, chhin-chhiūⁿ kin-á-ji̍t ê khoán.
<sup>25</sup> Lán nā chiàu Iâ-hô-hoa lán ê Siōng-tè só͘ bēng-lēng-ê, tī I ê bīn-chêng chiàu I it-chhè ê kài-bēng lâi kiâⁿ, che chiū-sī lán ê gī.

</p></div></div><div class="p_outer"><div class="p_left"> <div class="chap">=== 申命記 · 第 7 章 ===</div><p>
<sup>1</sup> 耶和華你ê上帝chhōa你入你所beh去得tio̍h ê地，對你ê面前趕出chōe-chōe邦國，就是Hek人、Kek-ka-sat人、A-mô͘-lī人、迦南人、Pí-lī-sé人、Hi-bī人、Iâ-pò͘-su人，共七國，lóng比你khah大khah猛；
<sup>2</sup> 耶和華你ê上帝將in交付你，hō͘你phah贏伊，hit時你tio̍h一盡滅in，m̄-thang kap in立約，也m̄-thang憐憫in；
<sup>3</sup> m̄-thang kap in結親，你ê cha-bó͘-kiáⁿ m̄-thang嫁hō͘伊ê kiáⁿ，也m̄-thang kā你ê kiáⁿ娶伊ê cha-bó͘-kiáⁿ。
<sup>4</sup> 因為伊beh hō͘你ê kiáⁿ oa̍t-tńg無tè我，去服事別ê上帝；致到耶和華大受氣lín，緊緊滅lín。
<sup>5</sup> 總是lín tio̍h án-ni款待in；拆毀in ê祭壇，phah碎in雕刻ê柱，剉in ê A-sài-lîm，用火燒in所妝ê偶像。
<sup>6</sup> 因為lín做聖潔ê百姓，歸tī耶和華你ê上帝。耶和華你ê上帝tùi地上萬百姓中揀你，特別做伊家己ê百姓。
<sup>7</sup> 耶和華疼lín，揀lín，m̄是因為lín ê人額比別國khah-chōe；因為lín ê人額是萬國中第一少ê；
<sup>8</sup> 是因為耶和華疼lín，koh因為beh行伊對lín列祖所chiù-chōa ê，耶和華chiah用大權能ê手chhōa lín出來，tùi做奴才ê家救贖lín，脫離埃及王法老ê手。
<sup>9</sup> 所以你tio̍h知耶和華你ê上帝，祂是上帝，是信實ê上帝，為tio̍h疼祂守祂誡命ê人，行祂ê約kap慈愛，直到千代。
<sup>10</sup> 見若怨恨祂ê人，祂beh當面報應來滅in；怨恨祂ê人，祂beh當面報應伊，無beh 延chhiân。
<sup>11</sup> 所以你tio̍h執守我今á日所命令你ê誡命、律例、法度，來行伊。
<sup>12</sup> 後來lín若聽chiah-ê法度，執守來行伊，耶和華你ê上帝因為án-ni beh kā你行祂對你ê列祖所chiù-chōa ê約kap慈愛。
<sup>13</sup> 伊beh疼你，賜福你，hō͘你興旺；也beh tī祂對你ê列祖chiù-chōa賞賜你ê地，賜福你ê胎所生ê，你ê地所出ê，kap你ê五穀，你ê酒，你ê油，以及你ê牛á，kap你ê羊á-kiáⁿ。
<sup>14</sup> 你beh得tio̍h賜福贏過萬百姓；lín中間ê男女無一個bōe生養；lín中間ê cheng-siⁿ無一隻bōe生湠。
<sup>15</sup> 耶和華beh hō͘一切ê病症離開你；你所知埃及ta̍k樣ê pháiⁿ症頭，祂無hō͘你tú-tio̍h一項；是beh hō͘一切怨恨你ê人tú-tio̍h。
<sup>16</sup> 耶和華你ê上帝所beh交付你ê百姓，你tio̍h lóng滅in；你ê目睭m̄-thang可憐in，你也m̄-thang服事in ê上帝；因為這beh做害你ê羅網。
<sup>17</sup> 你若心內想講：Chiah-ê國比我khah大，我thái-thó能趕逐in ah？
<sup>18</sup> 你m̄免驚in；的確tio̍h記得耶和華你ê上帝ǹg法老kap埃及全地所行ê事；
<sup>19</sup> 就是你親目看見ê大試煉、神蹟、奇事，kap大權能ê手，kap伸出來ê手骨，lóng是耶和華你ê上帝所用來chhōa你出ê；耶和華你ê上帝也beh án-ni行tī你所驚一切ê百姓。
<sup>20</sup> Koh耶和華你ê上帝beh差大隻蜂，飛到in中間，直到in所chhun來閃bih-ê，滅tī你ê面前。
<sup>21</sup> 你m̄免驚in；因為耶和華你ê上帝是大koh thang驚ê上帝，tī lín中間。
<sup>22</sup> 耶和華你ê上帝beh tī你ê面前漸漸除滅chiah-ê國；你m̄-thang緊緊滅伊到盡，驚了野獸加添chōe-chōe來害你。
<sup>23</sup> 耶和華你ê上帝beh將in交付你，hō͘ in大驚擾亂，直到in滅無；
<sup>24</sup> koh beh用in hiah-ê王交tī你ê手，你beh除滅in ê名tī天下；的確無一人能khiā tī你ê面前，直到你滅無in。
<sup>25</sup> In所雕刻in ê上帝ê像，lín tio̍h用火燒伊；伊ê身上ê金銀你m̄-thang貪，也m̄-thang the̍h伊做家己ê；驚了你ūi chit-ê陷落羅網；因為這是耶和華你ê上帝所厭惡ê。
<sup>26</sup> 見若thang厭惡ê物，你m̄-thang帶入你ê厝，驚了你也成做thang咒詛ê，kap hiah-ê物一樣；你tio̍h極其痛恨，極其厭惡；因為是thang咒詛ê。

</p></div><div class="p_right"><div class="chap">=== 申命記 · 第 7 章 ===</div><p>
<sup>1</sup> Iâ-hô-hoa lí ê Siōng-tè chhōa lí ji̍p lí só͘ beh khì tit-tio̍h ê tōe, tùi lí ê bīn-chêng kóaⁿ-chhut chōe-chōe pang-kok, chiū-sī Hek lâng, Kek-ka-sat lâng, A-mô͘-lī lâng, Ka-lâm lâng, Pí-lī-sé lâng, Hi-bī lâng, Iâ-pò͘-su lâng, kiōng chhit-kok, lóng pí lí khah-tōa khah-béng;
<sup>2</sup> Iâ-hô-hoa lí ê Siōng-tè chiong in kau-hù lí, hō͘ lí phah-iâⁿ i, hit-sî lí tio̍h it-chīn bia̍t in, m̄-thang kap in li̍p-iok, iā m̄-thang lîn-bín in;
<sup>3</sup> m̄-thang kap in kiat-chhin, lí ê cha-bó͘-kiáⁿ m̄-thang kè hō͘ i ê kiáⁿ, iā m̄-thang kā lí ê kiáⁿ chhōa i ê cha-bó͘-kiáⁿ.
<sup>4</sup> In-ūi i beh hō͘ lí ê kiáⁿ oa̍t-tńg bô tè Góa, khì ho̍k-sāi pa̍t ê siōng-tè;  tì-kàu Iâ-hô-hoa tōa siū-khì lín, kín-kín bia̍t lín.
<sup>5</sup> Chóng-sī lín tio̍h án-ni khoán-thāi in;  thiah-húi in ê chè-tôaⁿ, phah-chhùi in tiau-khek ê thiāu, chhò in ê A-sài-lîm, ēng hé sio in só͘ chng ê ngó͘-siōng.
<sup>6</sup> In-ūi lín chòe sèng-kiat ê peh-sìⁿ, kui tī Iâ-hô-hoa lí ê Siōng-tè.  Iâ-hô-hoa lí ê Siōng-tè tùi tōe-chiūⁿ bān peh-sìⁿ-tiong kéng lí, te̍k-pia̍t chòe I ka-kī ê peh-sìⁿ.
<sup>7</sup> Iâ-hô-hoa thiàⁿ lín, kéng lín, m̄-sī in-ūi lín ê lâng-gia̍h pí pa̍t-kok khah-chōe;  in-ūi lín ê lâng-gia̍h sī bān-kok-tiong tē-it chió-ê;
<sup>8</sup> sī in-ūi Iâ-hô-hoa thiàⁿ lín, koh in-ūi beh kiâⁿ I tùi lín lia̍t-chó͘ só͘ chiù-chōa ê, Iâ-hô-hoa chiah ēng tōa koân-lêng ê chhiú chhōa lín chhut-lâi, tùi chòe lô͘-châi ê ke kiù-sio̍k lín, thoat-lī Ai-ki̍p ông Hoat-ló ê chhiú.
<sup>9</sup> Só͘-í lí tio̍h chai Iâ-hô-hoa lí ê Siōng-tè, I sī Siōng-tè, sī sìn-si̍t ê Siōng-tè, ūi-tio̍h thiàⁿ I siú I kài-bēng ê lâng, kiâⁿ I ê iok kap chû-ài, ti̍t-kàu chheng-tāi.
<sup>10</sup> Kìⁿ-nā oàn-hūn I ê lâng, I beh tng-bīn pò-èng lâi bia̍t in;  oàn-hūn I ê lâng, I beh tng-bīn pò-èng i, bô beh iân-chhiân.
<sup>11</sup> Só͘-í lí tio̍h chip-siú góa kin-á-ji̍t só͘ bēng-lēng lí ê kài-bēng, lu̍t-lē, hoat-tō͘, lâi kiâⁿ i.
<sup>12</sup> Āu-lâi lín nā thiaⁿ chiah ê hoat-tō͘, chip-siú lâi kiâⁿ i, Iâ-hô-hoa lí ê Siōng-tè in-ūi án-ni beh kā lí kiâⁿ I tùi lí ê lia̍t-chó͘ só͘ chiù-chōa ê iok kap chû-ài.
<sup>13</sup> I beh thiàⁿ lí, sù-hok lí, hō͘ lí heng-ōng;  iā beh tī I tùi lí ê lia̍t-chó͘ chiù-chōa siúⁿ-sù lí ê tōe, sù-hok lí ê thai só͘-siⁿ-ê, lí ê tōe só͘-chhut-ê, kap lí ê ngó͘-kok, lí ê chiú, lí ê iû, í-ki̍p lí ê gû-á, kap lí ê iûⁿ-á-kiáⁿ.
<sup>14</sup> Lí beh tit-tio̍h sù-hok iâⁿ-kè bān peh-sìⁿ;  lín tiong-kan ê lâm-lú bô chi̍t-ê bōe seng-ióng;  lín tiong-kan ê cheng-siⁿ bô chi̍t-chiah bōe siⁿ-thòaⁿ.
<sup>15</sup> Iâ-hô-hoa beh hō͘ it-chhè ê pīⁿ-chèng lī-khui lí;  lí só͘ chai Ai-ki̍p ta̍k-iūⁿ ê pháiⁿ chèng-thâu, I bô hō͘ lí tú-tio̍h chi̍t-hāng;  sī beh hō͘ it-chhè oàn-hūn lí ê lâng tú-tio̍h.
<sup>16</sup> Iâ-hô-hoa lí ê Siōng-tè só͘ beh kau-hù lí ê peh-sìⁿ, lí tio̍h lóng bia̍t in;  lí ê ba̍k-chiu m̄-thang khó-lîn in, lí iā m̄-thang ho̍k-sāi in ê siōng-tè;  in-ūi che beh chòe hāi lí ê lô-bāng.
<sup>17</sup> Lí nā sim-lāi siūⁿ kóng, Chiah ê kok pí góa khah-tōa, góa thái-thó ōe kóaⁿ-tio̍k in ah?
<sup>18</sup> Lí m̄-bián kiaⁿ in;  tek-khak tio̍h kì-tit Iâ-hô-hoa lí ê Siōng-tè ǹg Hoat-ló kap Ai-ki̍p choân-tōe só͘ kiâⁿ ê sū;
<sup>19</sup> chiū-sī lí chhin-ba̍k khòaⁿ-kìⁿ ê tōa chhì-liān, sîn-jiah, kî-sū, kap tōa koân-lêng ê chhiú, kap chhun-chhut-lâi ê chhiú-kut, lóng sī Iâ-hô-hoa lí ê Siōng-tè só͘ ēng lâi chhōa lí chhut-ê;  Iâ-hô-hoa lí ê Siōng-tè iā beh án-ni kiâⁿ tī lí só͘ kiaⁿ it-chhè ê peh-sìⁿ.
<sup>20</sup> Koh Iâ-hô-hoa lí ê Siōng-tè beh chhe tōa chiah phang, pe-kàu in tiong-kan, ti̍t-kàu in só͘ chhun lâi siám-bih-ê, bia̍t tī lí ê bīn-chêng.
<sup>21</sup> Lí m̄-bián kiaⁿ in;  in-ūi Iâ-hô-hoa lí ê Siōng-tè sī tōa koh thang kiaⁿ ê Siōng-tè, tī lín tiong-kan.
<sup>22</sup> Iâ-hô-hoa lí ê Siōng-tè beh tī lí ê bīn-chêng chiām-chiām tû-bia̍t chiah ê kok;  lí m̄-thang kín-kín bia̍t i kàu-chīn, kiaⁿ-liáu iá-siù ke-thiⁿ chōe-chōe lâi hāi lí.
<sup>23</sup> Iâ-hô-hoa lí ê Siōng-tè beh chiong in kau-hù lí, hō͘ in tōa-kiaⁿ jiáu-loān, ti̍t-kàu in bia̍t-bô;
<sup>24</sup> koh beh ēng in hiah ê ông kau tī lí ê chhiú, lí beh tû-bia̍t in ê miâ tī thiⁿ-ē;  tek-khak bô chi̍t-lâng ōe khiā tī lí ê bīn-chêng, ti̍t-kàu lí bia̍t-bô in.
<sup>25</sup> In só͘ tiau-khek in ê siōng-tè ê siōng, lín tio̍h ēng hé sio i;  i ê sin-chiūⁿ ê kim-gûn lí m̄-thang tham, iā m̄-thang the̍h i chòe ka-kī-ê;  kiaⁿ-liáu lí ūi chit-ê hām-lo̍h lô-bāng;  in-ūi che sī Iâ-hô-hoa lí ê Siōng-tè só͘ iàm-ò͘ⁿ-ê .
<sup>26</sup> Kìⁿ-nā thang iàm-ò͘ⁿ ê mi̍h, lí m̄-thang tòa-ji̍p lí ê chhù, kiaⁿ-liáu lí iā chiâⁿ-chòe thang chiù-chó͘-ê, kap hiah ê mi̍h chi̍t-iūⁿ;  lí tio̍h ke̍k-kî thòng-hūn, ke̍k-kî iàm-ò͘ⁿ;  in-ūi sī thang chiù-chó͘-ê.

</p></div></div><div class="p_outer"><div class="p_left"> <div class="chap">=== 申命記 · 第 8 章 ===</div><p>
<sup>1</sup> 我今á日所命令你一切ê誡命，lín tio̍h執守來行伊，hō͘ lín thang活，人額加添chōe-chōe，thang入去得tio̍h耶和華對lín ê列祖所chiù-chōa應允ê地。
<sup>2</sup> 你也tio̍h記得耶和華你ê上帝chit四十年chhōa你tī曠野ê路，是beh hō͘你謙卑來試驗你，beh知你ê心內怎樣，肯守伊ê誡命á無。
<sup>3</sup> 伊hō͘你謙卑，hō͘你iau餓，用你所m̄-bat，你ê列祖也m̄-bat，ê má-ná養飼你；hō͘你知人m̄是kan-ta óa靠餅來活，人是óa靠耶和華嘴所講一切ê話來活。
<sup>4</sup> Chit四十年你ê衫褲無破，你ê腳也無phòng-phā。
<sup>5</sup> 你ê心tio̍h知，耶和華你ê上帝教督你，親像人教督伊ê kiáⁿ一樣；
<sup>6</sup> koh你tio̍h執守耶和華你ê上帝ê誡命，來行伊ê道路，來敬畏伊。
<sup>7</sup> 因為耶和華你ê上帝chhōa你入hit-ê súi ê地；hit-ê地有溪，有水泉，有深淵，tùi山谷kap山流出來；
<sup>8</sup> 是出小麥、大麥、葡萄樹、無花果樹，石榴樹ê地，也出橄欖樹kap蜜ê地。
<sup>9</sup> 你tī hit所在食物充足，tī-hia你也無欠一項；hit所在ê石頭是鐵，tī伊ê山thang掘銅；
<sup>10</sup> 你beh食到飽，就為tio̍h伊所賞賜你ê súi地，來o-ló耶和華你ê上帝。
<sup>11</sup> 你tio̍h謹慎，免得你bōe記得耶和華─你ê上帝，無守伊ê誡命、法度、律例，就是我今á日所命令你ê；
<sup>12</sup> 驚了你已經食飽，已經起 súi ê厝來khiā起；
<sup>13</sup> 你ê牛羊加添，你ê金銀加添，你所有ê lóng加添，
<sup>14</sup> Hit時你ê心自高，bōe記得耶和華─你ê上帝，就是chhōa你tùi埃及地，做奴才ê家，出來ê。
<sup>15</sup> 伊chhōa你經過hit-ê大koh thang驚ê曠野，hia有火蛇、蠍á蟲，乾燥無水ê地；伊bat為tio̍h你hō͘水tùi tēng ê石磐流出來。
<sup>16</sup> Koh tī曠野，將你ê列祖所m̄-bat ê má-ná養飼你，是beh hō͘你謙卑，試驗你，hō͘你到尾得tio̍h福氣；
<sup>17</sup> 驚了你心內想講：得tio̍h chit-ê大ê基業是tùi我ê氣力，我ê手ê能力。
<sup>18</sup> 總是你tio̍h記得耶和華你ê上帝；因為你得tio̍h大基業ê氣力，是伊hō͘你，beh成伊所對你ê列祖chiù-chōa ê約，親像今á日ê款。
<sup>19</sup> 將來你若bōe記得耶和華你ê上帝thàn別ê上帝服事伊，敬拜伊，我今á日嚴嚴警誡lín，lín的確滅無。
<sup>20</sup> 耶和華tī lín ê面前所滅無hiah-ê國，lín也beh án-ni滅無；因為lín m̄聽thàn耶和華lín上帝ê話。

</p></div><div class="p_right"><div class="chap">=== 申命記 · 第 8 章 ===</div><p>
<sup>1</sup> Góa kin-á-ji̍t só͘ bēng-lēng lí it-chhè ê kài-bēng, lín tio̍h chip-siú lâi kiâⁿ i, hō͘ lín thang oa̍h, lâng-gia̍h ke-thiⁿ chōe-chōe, thang ji̍p-khì tit-tio̍h Iâ-hô-hoa tùi lín ê lia̍t-chó͘ só͘ chiù-chōa èng-ún ê tōe.
<sup>2</sup> Lí iā tio̍h kì-tit Iâ-hô-hoa lí ê Siōng-tè chit sì-cha̍p nî chhōa lí tī khòng-iá ê lō͘, sī beh hō͘ lí khiam-pi lâi chhì-giām lí, beh chai lí ê sim-lāi cháiⁿ-iūⁿ, khéng siú I ê kài-bēng á-bô.
<sup>3</sup> I hō͘ lí khiam-pi, hō͘ lí iau-gō, ēng lí só͘ m̄-bat, lí ê lia̍t-chó͘ iā m̄-bat, ê má-ná iúⁿ-chhī lí;  hō͘ lí chai lâng m̄-sī kan-ta óa-khò piáⁿ lâi oa̍h, lâng sī óa-khò Iâ-hô-hoa chhùi só͘ kóng it-chhè ê ōe lâi oa̍h.
<sup>4</sup> Chit sì-cha̍p nî lí ê saⁿ-khò͘ bô phòa, lí ê kha iā bô phòng-phā.
<sup>5</sup> Lí ê sim tio̍h chai, Iâ-hô-hoa lí ê Siōng-tè kàu-tok lí, chhin-chhiūⁿ lâng kàu-tok i ê kiáⁿ chi̍t-iūⁿ;
<sup>6</sup> koh lí tio̍h chip-siú Iâ-hô-hoa lí ê Siōng-tè ê kài-bēng, lâi kiâⁿ I ê tō-lō͘, lâi kèng-ùi I.
<sup>7</sup> In-ūi Iâ-hô-hoa lí ê Siōng-tè chhōa lí ji̍p hit ê súi ê tōe;  hit ê tōe ū khoe, ū chúi-chôaⁿ, ū chhim-ian, tùi soaⁿ-kok kap soaⁿ lâu-chhut-lâi;
<sup>8</sup> sī chhut sió-be̍h, tōa-be̍h, phû-tô-chhiū, bû-hoa-kó-chhiū, sia̍h-liû-chhiū ê tōe, iā chhut kaⁿ-ná-chhiū kap bi̍t ê tōe.
<sup>9</sup> Lí tī hit só͘-chāi chia̍h mi̍h chhiong-chiok, tī-hia lí iā bô khiàm chi̍t-hāng;  hit só͘-chāi ê chio̍h-thâu sī thih, tī i ê soaⁿ thang ku̍t tâng;
<sup>10</sup> lí beh chia̍h kàu pá, chiū ūi-tio̍h I só͘ siúⁿ-sù lí ê súi tōe, lâi o-ló Iâ-hô-hoa lí ê Siōng-tè.
<sup>11</sup> Lí tio̍h kín-sīn, bián-tit lí bōe-kì-tit Iâ-hô-hoa, lí ê Siōng-tè, bô siú I ê kài-bēng, hoat-tō͘, lu̍t-lē, chiū-sī góa kin-á-ji̍t só͘ bēng-lēng lí ê;
<sup>12</sup> kiaⁿ-liáu lí í-keng chia̍h-pá, í-keng khí súi ê chhù lâi khiā-khí;
<sup>13</sup> lí ê gû iûⁿ ke-thiⁿ, lí ê kim-gûn ke-thiⁿ, lí só͘-ū-ê lóng ke-thiⁿ,
<sup>14</sup> hit-sî lí ê sim chū-ko, bōe-kì-tit Iâ-hô-hoa, lí ê Siōng-tè, chiū-sī chhōa lí tùi Ai-ki̍p tōe, chòe lô͘-châi ê ke, chhut-lâi ê.
<sup>15</sup> I chhōa lí keng-kè hit ê tōa koh thang kiaⁿ ê khòng-iá, hia ū hé-chôa, giat-á-thâng, ta-sò bô chúi ê tōe;  I bat ūi-tio̍h lí hō͘ chúi tùi tēng ê chio̍h-pôaⁿ lâu-chhut-lâi.
<sup>16</sup> Koh tī khòng-iá, chiong lí ê lia̍t-chó͘ só͘ m̄-bat ê má-ná iúⁿ-chhī lí, sī beh hō͘ lí khiam-pi, chhì-giām lí, hō͘ lí kàu-bé tit-tio̍h hok-khì;
<sup>17</sup> kiaⁿ-liáu lí sim-lāi siūⁿ kóng, Tit-tio̍h chit ê tōa ê ki-gia̍p sī tùi góa ê khùi-la̍t, góa ê chhiú ê lêng-le̍k.
<sup>18</sup> Chóng-sī lí tio̍h kì-tit Iâ-hô-hoa lí ê Siōng-tè;  in-ūi lí tit-tio̍h tōa ki-gia̍p ê khùi-la̍t, sī I hō͘ lí, beh chiâⁿ I só͘ tùi lí ê lia̍t-chó͘ chiù-chōa ê iok, chhin-chhiūⁿ kin-á-ji̍t ê khoán.
<sup>19</sup> Chiong-lâi lí nā bōe-kì-tit Iâ-hô-hoa lí ê Siōng-tè thàn pa̍t ê siōng-tè ho̍k-sāi i, kèng-pài i, góa kin-á-ji̍t giâm-giâm kéng-kài lín, lín tek-khak bia̍t-bô.
<sup>20</sup> Iâ-hô-hoa tī lín ê bīn-chêng só͘ bia̍t-bô hiah ê kok, lín iā beh án-ni bia̍t-bô;  in-ūi lín m̄ thiaⁿ-thàn Iâ-hô-hoa lín Siōng-tè ê ōe.

</p></div></div><div class="p_outer"><div class="p_left"> <div class="chap">=== 申命記 · 第 9 章 ===</div><p>
<sup>1</sup> 以色列ah，tio̍h聽；你今á日beh過約旦，入去承接hiah-ê比你khah大，khah猛ê國，得tio̍h闊大koh堅固到抵天ê城；
<sup>2</sup> Hit-ê百姓，大koh lò，是A-la̍p ê族，lín所知ê，也bat聽見有人指in講：Chī-chūi tī A-la̍p族ê面前khiā能tiâu ah？
<sup>3</sup> 今á日你tio̍h知，耶和華你ê上帝做你ê頭前過去，親像烈烈ê火；伊beh滅無in，hō͘ in大大thâi輸tī lín ê面前；lín tio̍h趕in出，hō͘ in緊緊滅無，照耶和華所對lín講ê。
<sup>4</sup> 耶和華你ê上帝對你ê面前趕出in了後，你心內m̄-thang想講：耶和華chhōa我入來承接chit-ê地是因為我ê義；其實耶和華是為tio̍h hiah-ê國ê pháiⁿ，chiah對你ê面前趕in出。
<sup>5</sup> 你入去承接in ê地，並m̄是因為你ê義，也m̄是因為你ê心正直；就是因為chiah-ê國ê pháiⁿ，耶和華你ê上帝chiah對你ê面前趕in出去；koh因為耶和華beh堅固伊對你ê列祖亞伯拉罕、以撒、雅各，所chiù-chōa ê話。
<sup>6</sup> 你tio̍h知，耶和華你ê上帝用súi ê地賞賜lín做業，m̄是因為你ê義，因為你是頷頸硬ê百姓。
<sup>7</sup> 你tio̍h記得，m̄-thang bōe記得，你tī曠野惹tio̍h耶和華你ê上帝ê受氣；tùi lín出埃及地hit日，到lín來到chit-ê所在，lín常常悖逆耶和華。
<sup>8</sup> Lín tī何烈山koh惹耶和華受氣，致到耶和華受氣lín，beh滅無lín。
<sup>9</sup> 當時我上山，beh領受石碑，就是耶和華kap lín立約ê碑；hit時我tiàm tī山裡四十日四十暝，無食餅，無lim水。
<sup>10</sup> 耶和華用兩塊石碑交代我，是上帝用指頭á寫ê；hit頂面所寫ê，是照耶和華tī大會ê日，tī山頂，tī火中，對lín所講一切ê話。
<sup>11</sup> 四十日四十暝了後，耶和華用hit兩塊石碑，就是約碑，交代我。
<sup>12</sup> 耶和華對我講，你起來，緊緊tùi chia落去；因為你ê百姓，你tùi埃及chhōa出來ê，已經敗壞家己；in快快偏歪我所命令ê路；因為in為家己鑄一sian偶像。
<sup>13</sup> 耶和華koh吩咐我講：我看chit-ê百姓，看ah，是頷頸硬ê百姓。
<sup>14</sup> 你chhut-chāi我，我beh滅in，tùi天下擦滅in ê名；我beh hō͘你成做一國比in khah強khah大。
<sup>15</sup> 我就oa̍t-tńg身落山，山hō͘火燒to̍h，兩塊約碑tī我兩支手裡；
<sup>16</sup> 我一下看，lín已經得罪耶和華lín ê上帝，為家己鑄一隻牛á，緊緊歪chhoa̍h耶和華所命令lín ê路。
<sup>17</sup> 我用hit兩塊碑tùi我ê雙手hiat落去，phah折tī lín ê目睭前。
<sup>18</sup> 我仆tī耶和華ê面前，親像前ê款，四十日四十暝，無食餅，無lim水；因為lín所犯一切ê罪，行耶和華看做pháiⁿ ê事，惹伊ê受氣。
<sup>19</sup> Hit時耶和華大m̄甘願，受氣lín，我就真驚，因為伊受氣beh滅lín；總是hit-pái耶和華koh聽我。
<sup>20</sup> 耶和華也受氣亞倫，beh滅伊，siâng hit時我也替亞倫祈禱。
<sup>21</sup> Hit時我用lín犯罪ê物，就是lín所鑄ê牛á，用火燒伊，koh搥伊，研到幼幼，幼到親像土粉；我用chit-ê土粉也tī tùi山頂流落來ê溪。
<sup>22</sup> Lín也tī Tha-pī-la̍h，tī Má-sat，tī Ki-phok-lô-hap-tha-óa，koh激起耶和華ê受氣。
<sup>23</sup> 耶和華差lín離開Ka-te-su Pa-nî-a講：Lín上去承接我所賞賜lín ê地；hit時lín違背耶和華lín上帝ê命令，m̄信伊，也m̄聽伊ê話。
<sup>24</sup> Tùi我bat lín ê日，lín常常悖逆耶和華。
<sup>25</sup> 我因為耶和華講beh滅lín，就仆tī耶和華ê面前，仆teh四十日四十暝。
<sup>26</sup> 我祈禱耶和華講：主耶和華ah，求你莫得滅無你ê百姓，你ê產業，就是你用大氣力贖回ê，用大權能ê手chhōa出埃及ê；
<sup>27</sup> 求你tio̍h記得你ê奴僕亞伯拉罕、以撒、雅各；莫得記念chit-ê百姓ê硬心kap in ê pháiⁿ，in ê罪；
<sup>28</sup> 驚了你chhōa阮出來hit所在ê人講：耶和華因為bōe會chhōa in入伊所應允in ê地，koh怨恨in，所以chhōa in出去，beh滅in tī曠野。
<sup>29</sup> M̄-kú in是你ê百姓，你ê產業，是你用你ê大權能，用你伸出來ê手，所chhōa出來ê。

</p></div><div class="p_right"><div class="chap">=== 申命記 · 第 9 章 ===</div><p>
<sup>1</sup> Í-sek-lia̍t ah, tio̍h thiaⁿ;  lí kin-á-ji̍t beh kè Iok-tàn, ji̍p-khì sêng-chiap hiah ê pí lí khah-tōa, khah-béng ê kok, tit-tio̍h khoah-tōa koh kian-kò͘ kàu tú-thiⁿ ê siâⁿ;
<sup>2</sup> hit ê peh-sìⁿ, tōa koh lò, sī A-la̍p ê cho̍k, lín só͘ chai ê, iā bat thiaⁿ-kìⁿ ū lâng chí in kóng, Chī-chūi tī A-la̍p cho̍k ê bīn-chêng khiā-ōe-tiâu ah?
<sup>3</sup> Kin-á-ji̍t lí tio̍h chai, Iâ-hô-hoa lí ê Siōng-tè chòe lí ê thâu-chêng kè-khì, chhin-chhiūⁿ lia̍t-lia̍t ê hé;  I beh bia̍t-bô in, hō͘ in tōa-tōa thâi-su tī lín ê bīn-chêng;  lín tio̍h kóaⁿ in chhut, hō͘ in kín-kín bia̍t-bô, chiàu Iâ-hô-hoa só͘ tùi lín kóng ê.
<sup>4</sup> Iâ-hô-hoa lí ê Siōng-tè tùi lí ê bīn-chêng kóaⁿ-chhut in liáu-āu, lí sim-lāi m̄-thang siūⁿ kóng, Iâ-hô-hoa chhōa góa ji̍p-lâi sêng-chiap chit ê tōe sī in-ūi góa ê gī;  kî-si̍t Iâ-hô-hoa sī ūi-tio̍h hiah ê kok ê pháiⁿ, chiah tùi lí ê bīn-chêng kóaⁿ in chhut.
<sup>5</sup> Lí ji̍p-khì sêng-chiap in ê tōe, pēng m̄-sī in-ūi lí ê gī, iā m̄-sī in-ūi lí ê sim chèng-ti̍t;  chiū-sī in-ūi chiah ê kok ê pháiⁿ, Iâ-hô-hoa lí ê Siōng-tè chiah tùi lí ê bīn-chêng kóaⁿ in chhut-khì;  koh in-ūi Iâ-hô-hoa beh kian-kò͘ I tùi lí ê lia̍t-chó͘ A-pek-la̍h-hán, Í-sat, Ngá-kok, só͘ chiù-chōa ê ōe.
<sup>6</sup> Lí tio̍h chai, Iâ-hô-hoa lí ê Siōng-tè ēng súi ê tōe siúⁿ-sù lín chòe-gia̍p, m̄-sī in-ūi lí ê gī, in-ūi lí sī ām-kún ngī ê peh-sìⁿ.
<sup>7</sup> Lí tio̍h kì-tit, m̄-thang bōe-kì-tit, lí tī khòng-iá jiá-tio̍h Iâ-hô-hoa lí ê Siōng-tè ê siū-khì;  tùi lín chhut Ai-ki̍p tōe hit-ji̍t, kàu lín lâi kàu chit ê só͘-chāi, lín siông-siông pōe-ge̍k Iâ-hô-hoa.
<sup>8</sup> Lín tī Hô-lia̍t soaⁿ koh jiá Iâ-hô-hoa siū-khì, tì-kàu Iâ-hô-hoa siū-khì lín, beh bia̍t-bô lín.
<sup>9</sup> Tng-sî góa chiūⁿ-soaⁿ, beh niá-siū chio̍h-pi, chiū-sī Iâ-hô-hoa kap lín li̍p-iok ê pi;  hit-sî góa tiàm tī soaⁿ-ni̍h sì-cha̍p ji̍t sì-cha̍p mî, bô chia̍h-piáⁿ, bô lim-chúi.
<sup>10</sup> Iâ-hô-hoa ēng nn̄g tè chio̍h-pi kau-tài góa, sī Siōng-tè ēng chńg-thâu-á siá ê;  hit téng-bīn só͘ siá ê, sī chiàu Iâ-hô-hoa tī tōa-hōe ê ji̍t, tī soaⁿ-téng, tī hé-tiong, tùi lín só͘ kóng it-chhè ê ōe.
<sup>11</sup> Sì-cha̍p ji̍t sì-cha̍p mî liáu-āu, Iâ-hô-hoa ēng hit nn̄g tè chio̍h-pi, chiū-sī iok-pi, kau-tài góa.
<sup>12</sup> Iâ-hô-hoa tùi góa kóng, Lí khí-lâi, kín-kín tùi chia lo̍h-khì;  in-ūi lí ê peh-sìⁿ, lí tùi Ai-ki̍p chhōa-chhut-lâi ê, í-keng pāi-hoāi ka-kī;  in khoài-khoài phian-oai Góa só͘ bēng-lēng ê lō͘;  in-ūi in ūi ka-kī chù chi̍t sian ngó͘-siōng.
<sup>13</sup> Iâ-hô-hoa koh hoan-hù góa kóng, Góa khòaⁿ chit ê peh-sìⁿ, khòaⁿ ah, sī ām-kún ngī ê peh-sìⁿ.
<sup>14</sup> Lí chhut-chāi Góa, Góa beh bia̍t in, tùi thiⁿ-ē chhat-bia̍t in ê miâ;  Góa beh hō͘ lí chiâⁿ-chòe chi̍t-kok pí in khah-kiông khah-tōa.
<sup>15</sup> Góa chiū oa̍t-tńg-sin lo̍h-soaⁿ, soaⁿ hō͘ hé sio-to̍h, nn̄g tè iok-pi tī góa nn̄g ki chhiú-ni̍h;
<sup>16</sup> góa chi̍t-ē khòaⁿ, lín í-keng tek-chōe Iâ-hô-hoa lín ê Siōng-tè, ūi ka-kī chù chi̍t chiah gû-á, kín-kín oai-chhoa̍h Iâ-hô-hoa só͘ bēng-lēng lín ê lō͘.
<sup>17</sup> Góa ēng hit nn̄g tè pi tùi góa ê siang-chhiú hiat-lo̍h-khì, phah-chi̍h tī lín ê ba̍k-chiu-chêng.
<sup>18</sup> Góa phak tī Iâ-hô-hoa ê bīn-chêng, chhin-chhiūⁿ chêng ê khoán, sì-cha̍p ji̍t sì-cha̍p mî, bô chia̍h-piáⁿ, bô lim-chúi;  in-ūi lín só͘ hoān it-chhè ê chōe, kiâⁿ Iâ-hô-hoa khòaⁿ-chòe pháiⁿ ê sū, jiá I ê siū-khì.
<sup>19</sup> Hit-sî Iâ-hô-hoa tōa m̄ kam-goān, siū-khì lín, góa chiū chin kiaⁿ, in-ūi I siū-khì beh bia̍t lín;  chóng-sī hit-pái Iâ-hô-hoa koh thiaⁿ góa.
<sup>20</sup> Iâ-hô-hoa iā siū-khì A-lûn, beh bia̍t i,  siâng hit-sî góa iā thòe A-lûn kî-tó.
<sup>21</sup> Hit-sî góa ēng lín hoān-chōe ê mi̍h, chiū-sī lín só͘ chù ê gû-á, ēng hé sio i, koh tûi i, géng kàu iù-iù, iù kàu chhin-chhiūⁿ thô͘-hún;  góa ēng chit ê thô͘-hún iā tī tùi soaⁿ-téng lâu-lo̍h-lâi ê khoe.
<sup>22</sup> Lín iā tī Tha-pī-la̍h, tī Má-sat, tī Ki-phok-lô-hap-tha-óa, koh kek-khí Iâ-hô-hoa ê siū-khì.
<sup>23</sup> Iâ-hô-hoa chhe lín lī-khui Ka-te-su Pa-nî-a kóng, Lín chiūⁿ-khì sêng-chiap Góa só͘ siúⁿ-sù lín ê tōe;  hit-sî lín ûi-pōe Iâ-hô-hoa lín Siōng-tè ê bēng-lēng, m̄-sìn I, iā m̄ thiaⁿ I ê ōe.
<sup>24</sup> Tùi góa bat lín ê ji̍t, lín siông-siông pōe-ge̍k Iâ-hô-hoa.
<sup>25</sup> Góa in-ūi Iâ-hô-hoa kóng beh bia̍t lín, chiū phak tī Iâ-hô-hoa ê bīn-chêng, phak-teh sì-cha̍p ji̍t sì-cha̍p mî.
<sup>26</sup> Góa kî-tó Iâ-hô-hoa kóng, Chú Iâ-hô-hoa ah, kiû Lí bo̍h-tit bia̍t-bô Lí ê peh-sìⁿ, Lí ê sán-gia̍p, chiū-sī Lí ēng tōa khùi-la̍t sio̍k-hôe ê, ēng tōa koân-lêng ê chhiú chhōa-chhut Ai-ki̍p ê;
<sup>27</sup> kiû Lí tio̍h kì-tit Lí ê lô͘-po̍k A-pek-la̍h-hán, Í-sat, Ngá-kok;  bo̍h-tit kì-liām chit ê peh-sìⁿ ê ngī-sim kap in ê pháiⁿ, in ê chōe;
<sup>28</sup> kiaⁿ-liáu Lí chhōa goán chhut-lâi hit só͘-chāi ê lâng kóng,  Iâ-hô-hoa in-ūi bōe-ōe chhōa in ji̍p I só͘ èng-ún in ê tōe, koh oàn-hūn in, só͘-í chhōa in chhut-khì, beh bia̍t in tī khòng-iá.
<sup>29</sup> M̄-kú in sī Lí ê peh-sìⁿ, Lí ê sán-gia̍p, sī Lí ēng Lí ê tōa koân-lêng, ēng Lí chhun-chhut-lâi ê chhiú, só͘ chhōa-chhut-lâi ê.

</p></div></div><div class="p_outer"><div class="p_left"> <div class="chap">=== 申命記 · 第 10 章 ===</div><p>
<sup>1</sup> Hit時耶和華kā我講：你tio̍h phah兩塊石碑，親像前ê款，上山來我chia；koh tio̍h做一個柴ê櫃。
<sup>2</sup> 你前所phah折hiah-ê碑，hit頂面ê話，我beh寫tī chiah-ê碑ê頂面；你tio̍h hē in tī櫃內。
<sup>3</sup> 我就用chō-kiap柴做一個櫃，koh phah兩塊石碑親像前ê款；我親手the̍h chit兩塊碑上山。
<sup>4</sup> 耶和華將伊tī大會 ê日，tī山頂，tùi火中kā你講ê十誡，照前所寫ê款，寫tī hiah-ê碑裡；耶和華就將hiah-ê交代我。
<sup>5</sup> 我oa̍t-tńg身落山，將hiah-ê碑hē tī我所做ê櫃，照耶和華ê命令；到taⁿ iáu tī-hia。
<sup>6</sup> (以色列人tùi Pí-lô-pí-nî-a-kan起身，到Mô͘-se-la̍h；亞倫死tī-hia，就埋葬tī-hia；伊ê kiáⁿ Í-li-a-sat續接伊擔當祭司ê職。
<sup>7</sup> In tùi hia起身，到Kok-ko-tāi，koh tùi Kok-ko-tāi到Iok-pa-tha，就是有溪水ê地；
<sup>8</sup> Hit時耶和華分別利未支派，扛耶和華ê約櫃，khiā tī耶和華ê面前來服事伊，奉伊ê名來祝福，到今á日；
<sup>9</sup> 所以利未tī伊ê兄弟中無份無業，耶和華是伊ê產業，照耶和華你ê上帝所對伊講ê。)
<sup>10</sup> 我koh親像頭pái tiàm tī山頂四十日四十暝；hit-pái耶和華也聽我，耶和華m̄-kam滅你。
<sup>11</sup> 耶和華kā我講：你起來做頭行tī百姓ê面前，hō͘ in入去承接我所對in ê列祖chiù-chōa beh hō͘ in ê地。
<sup>12</sup> 以色列ah，taⁿ耶和華你ê上帝ài你甚麼ah？Kiám-m̄是獨獨ài你敬畏耶和華你ê上帝，行伊一切ê道路，疼伊，盡心盡性服事耶和華你ê上帝；
<sup>13</sup> 守耶和華chiah-ê誡命，kap伊ê律例，就是我今á日所命令你ê，為tio̍h beh hō͘你得tio̍h福氣mah？
<sup>14</sup> 看ah，天kap chiah-ê天ê天，地kap地上所有ê，lóng屬耶和華你ê上帝。
<sup>15</sup> 耶和華獨獨歡喜你ê列祖，疼in，揀in ê後裔tī萬百姓中，就是lín chiah-ê，親像今á日就是。
<sup>16</sup> 所以lín tio̍h kā lín ê心行割禮，m̄-thang硬lín ê頷頸。
<sup>17</sup> 因為耶和華lín ê上帝，伊是chiah-ê上帝ê上帝，chiah-ê主ê主。伊是至大ê上帝，有能力koh thang驚畏ê；無用外貌取人，也無受pò͘賂。
<sup>18</sup> 伊為tio̍h孤兒kap寡婦判斷；koh疼出外人，hō͘伊食穿；
<sup>19</sup> 所以lín tio̍h疼出外人，因為lín也bat出外tī埃及地。
<sup>20</sup> 你tio̍h敬畏耶和華你ê上帝，服事伊，結聯伊，kí伊ê名來chiù-chōa。
<sup>21</sup> 伊是你所o-ló ê，是你ê上帝，為tio̍h你做hit-ê大koh thang驚ê事，是你親目所看見ê。
<sup>22</sup> 你ê列祖七十人落埃及，taⁿ耶和華你ê上帝hō͘你親像天頂ê星hiah-ni̍h chōe。

</p></div><div class="p_right"><div class="chap">=== 申命記 · 第 10 章 ===</div><p>
<sup>1</sup> Hit-sî Iâ-hô-hoa kā góa kóng, Lí tio̍h phah nn̄g tè chio̍h-pi, chhin-chhiūⁿ chêng ê khoán, chiūⁿ-soaⁿ lâi Góa chia;  koh tio̍h chòe chi̍t ê chhâ ê kūi.
<sup>2</sup> Lí chêng só͘ phah-chi̍h hiah ê pi, hit téng-bīn ê ōe, Góa beh siá tī chiah ê pi ê téng-bīn;  lí tio̍h hē in tī kūi-lāi.
<sup>3</sup> Góa chiū ēng chō-kiap-chhâ chòe chi̍t ê kūi, koh phah nn̄g-tè chio̍h-pi chhin-chhiūⁿ chêng ê khoán;  góa chhin-chhiú the̍h chit nn̄g-tè pi chiūⁿ-soaⁿ.
<sup>4</sup> Iâ-hô-hoa chiong I tī tōa-hōe ê ji̍t, tī soaⁿ-téng, tùi hé-tiong kā lí kóng ê cha̍p-kài, chiàu chêng só͘ siá ê khoán, siá tī hiah ê pi-ni̍h;  Iâ-hô-hoa chiū chiong hiah-ê kau-tài góa.
<sup>5</sup> Góa oa̍t-tńg-sin lo̍h-soaⁿ, chiong hiah ê pi hē tī góa só͘ chòe ê kūi, chiàu Iâ-hô-hoa ê bēng-lēng;  kàu-taⁿ iáu tī-hia.
<sup>6</sup> (Í-sek-lia̍t lâng tùi Pí-lô-pí-nî-a-kan khí-sin, kàu Mô͘-se-la̍h; A-lûn sí tī-hia, chiū bâi-chòng tī-hia; i ê kiáⁿ Í-lī-a-sat sòa-chiap i tam-tng chè-si ê chit.
<sup>7</sup> In tùi hia khí-sin, kàu Kok-ko-tāi, koh tùi Kok-ko-tāi kàu Iok-pa-tha, chiū-sī ū khoe-chúi ê tōe;
<sup>8</sup> hit-sî Iâ-hô-hoa hun-piat Lī-bī chi-phài, kng Iâ-hô-hoa ê iok-kūi, khiā tī Iâ-hô-hoa ê bīn-chêng lâi ho̍k-sāi I, hōng I ê miâ lâi chiok-hok, kàu kin-á-ji̍t;
<sup>9</sup> só͘-í Lī-bī tī i ê hiaⁿ-tī-tiong bô-hūn bô-gia̍p, Iâ-hô-hoa sī i ê sán-gia̍p, chiàu Iâ-hô-hoa lí ê Siōng-tè só͘ tùi i kóng ê.)
<sup>10</sup> Góa koh chhin-chhiūⁿ thâu-pái tiàm tī soaⁿ-téng sì-cha̍p ji̍t sì-cha̍p mî;  hit-pái Iâ-hô-hoa iā thiaⁿ góa, Iâ-hô-hoa m̄-kam bia̍t lí.
<sup>11</sup> Iâ-hô-hoa kā góa kóng, Lí khí-lâi chòe-thâu kiâⁿ tī peh-sìⁿ ê bīn-chêng, hō͘ in ji̍p-khì sêng-chiap Góa só͘ tùi in ê lia̍t-chó͘ chiù-chōa beh hō͘ in ê tōe.
<sup>12</sup> Í-sek-lia̍t ah, taⁿ Iâ-hô-hoa lí ê Siōng-tè ài lí sím-mi̍h ah?  Kiám-m̄-sī to̍k-to̍k ài lí kèng-ùi Iâ-hô-hoa lí ê Siōng-tè, kiâⁿ I it-chhè ê tō-lō͘, thiàⁿ I, chīn-sim chīn-sèng ho̍k-sāi Iâ-hô-hoa lí ê Siōng-tè;
<sup>13</sup> siú Iâ-hô-hoa chiah ê kài-bēng, kap I ê lu̍t-lē, chiū-sī góa kin-á-ji̍t só͘ bēng-lēng lí ê, ūi-tio̍h beh hō͘ lí tit-tio̍h hok-khì mah?
<sup>14</sup> Khòaⁿ ah, thiⁿ kap chiah ê thiⁿ ê thiⁿ, tōe kap tōe-chiūⁿ só͘-ū-ê, lóng sio̍k Iâ-hô-hoa lí ê Siōng-tè.
<sup>15</sup> Iâ-hô-hoa to̍k-to̍k hoaⁿ-hí lí ê lia̍t-chó͘, thiàⁿ in, kéng in ê hō͘-è tī bān peh-sìⁿ tiong, chiū-sī lín chiah-ê, chhin-chhiūⁿ kin-á-ji̍t chiū-sī.
<sup>16</sup> Só͘-í lín tio̍h kā lín ê sim kiâⁿ kat-lé, m̄-thang ngī lín ê ām-kún.
<sup>17</sup> In-ūi Iâ-hô-hoa lín ê Siōng-tè, I sī chiah ê siōng-tè ê Siōng-tè, chiah ê chú ê Chú.  I sī chì-tōa ê Siōng-tè, ū lêng-le̍k koh thang kiaⁿ-ùi-ê;  bô ēng gōa-māu chhú-lâng, iā bô siū pò͘-lō͘.
<sup>18</sup> I ūi-tio̍h ko͘-jî kap kóaⁿ-hū phòaⁿ-toàn;  koh thiàⁿ chhut-gōa lâng, hō͘ i chia̍h-chhēng;
<sup>19</sup> só͘-í lín tio̍h thiàⁿ chhut-gōa lâng, in-ūi lín iā bat chhut-gōa tī Ai-ki̍p tōe.
<sup>20</sup> Lí tio̍h kèng-ùi Iâ-hô-hoa lí ê Siōng-tè, ho̍k-sāi I, kiat-liân I, kí I ê miâ lâi chiù-chōa.
<sup>21</sup> I sī lí só͘ o-ló ê, sī lí ê Siōng-tè, ūi-tio̍h lí chòe hit ê tōa koh thang kiaⁿ ê sū, sī lí chhin-ba̍k só͘ khòaⁿ-kìⁿ-ê.
<sup>22</sup> Lí ê lia̍t-chó͘ chhit-cha̍p lâng lo̍h Ai-ki̍p, taⁿ Iâ-hô-hoa lí ê Siōng-tè hō͘ lí chhin-chhiūⁿ thiⁿ-téng ê chhiⁿ hiah-nih chōe.

</p></div></div><div class="p_outer"><div class="p_left"> <div class="chap">=== 申命記 · 第 11 章 ===</div><p>
<sup>1</sup> 所以你tio̍h疼耶和華你ê上帝，常常守伊所吩咐你守ê，kap伊ê律例、法度、誡命。
<sup>2</sup> Lín今á日tio̍h知，因為我m̄是kap lín ê kiáⁿ兒講：in m̄知，也無看見耶和華lín上帝ê教督、威嚴、大權能ê手，kap伸出ê手骨；
<sup>3</sup> 以及伊ê神蹟，伊ê所做，見若tī埃及中對埃及王法老，kap伊ê全地，所行ê；
<sup>4</sup> 也伊怎樣款待埃及ê軍兵，kap in ê馬，in ê車；in追jip lín ê時，耶和華怎樣hō͘紅海ê水淹in，滅無in到今á日；
<sup>5</sup> koh伊tī曠野怎樣款待lín，到lín來chit-ê所在；
<sup>6</sup> koh伊怎樣款待Liû-piān ê kiáⁿ孫Í-lī-ap ê kiáⁿ、Tāi-tan、A-pí-lân；地怎樣tī以色列人ê中間開嘴吞in，kap in ê家眷，以及in ê布棚，kap一切跟tè in ê活物；
<sup>7</sup> 只有lín親目看見耶和華所做一切ê大事。
<sup>8</sup> 所以lín tio̍h守我今á日所命令一切ê誡命，hō͘ lín壯膽，能入去承接lín所beh過去承接ê地；
<sup>9</sup> 也hō͘ lín ê日子久長tī耶和華所kap lín ê列祖chiù-chōa賞賜in kap in ê後裔ê地，就是hit號流奶kap蜜ê地。
<sup>10</sup> 因為你beh入去承接ê地，m̄是親像lín出來ê埃及地，你tī-hia掖種，用腳踏來灌ak，親像菜園；
<sup>11</sup> 獨獨lín所beh入去承接ê地，就是有山，有山谷，來承受天ê雨水ê地；
<sup>12</sup> 是耶和華你上帝所眷顧ê地，tùi年頭到年尾；耶和華你上帝ê目睭常常看伊。
<sup>13</sup> Lín若留心聽thàn我ê誡命，就是我今á日所命令lín ê，疼耶和華lín ê上帝，盡心盡性服事伊，
<sup>14</sup> 就我beh照時落你ê地所欠用ê雨，就是前ê雨，後ê雨，hō͘你thang收成你ê五穀，你ê酒，你ê油；
<sup>15</sup> 也hō͘你ê田野發草，飼你ê cheng-siⁿ，你也beh得tio̍h飽足。
<sup>16</sup> Lín tio̍h家己謹慎，免得lín ê心受迷，致到lín歪chhoa̍h，去服事別ê上帝，來敬拜伊；
<sup>17</sup> 致到耶和華大受氣lín，hō͘天關密無落雨，地也無出產；lín就tī耶和華所賞賜lín ê súi地緊緊滅無。
<sup>18</sup> 所以lín tio̍h用我chiah-ê話記tī lín ê心，lín ê腦；也tio̍h縛tī lín ê手做記號，戴tī lín兩蕊目睭ê中央做記念；
<sup>19</sup> 也tio̍h用這教示lín ê kiáⁿ兒，無論你坐tī厝內，行tī路裡，睏á是起來，lóng tio̍h講論；
<sup>20</sup> koh tio̍h寫tī你ê厝ê門khiā，以及你ê門；
<sup>21</sup> Hō͘ lín ê日子，kap lín ê kiáⁿ孫ê日子，tī耶和華對lín ê列祖chiù-chōa賞賜in ê地，得tio̍h加添chōe-chōe，親像天蓋地ê日hiah久。
<sup>22</sup> Lín若注意執守我所命令lín一切ê誡命，來行伊，疼耶和華lín ê上帝，行伊一切ê路，結聯tī伊，
<sup>23</sup> 耶和華就beh tùi lín面前趕出這一切ê國，lín也beh得tio̍h比lín khah大khah強ê國。
<sup>24</sup> 見若lín ê腳掌所踏ê地，lóng beh歸hō͘ lín，tùi曠野kap Lī-pa-lùn，tùi hit-ê河，就是Pek-la̍h河，到西pêng ê海，lóng beh做lín ê境界；
<sup>25</sup> beh無一人能khiā-tiâu tī lín ê面前；耶和華lín ê上帝beh hō͘ lín所踏ê全地lóng驚lín，忍lín，照伊所對lín講ê。
<sup>26</sup> 看ah，我今á日將祝福kap咒詛排tī lín ê面前；
<sup>27</sup> lín若thàn耶和華lín上帝ê誡命，我今á日所命令lín ê，就是祝福；
<sup>28</sup> lín若m̄-thàn耶和華lín上帝ê誡命，歪chhoa̍h我今á日所命令lín ê路，去thàn別ê上帝，lín平素所m̄-bat ê，就是咒詛。
<sup>29</sup> 將來耶和華你ê上帝chhōa你到你所beh入去承接ê地，你tio̍h hē hit-ê祝福tī Ki-lī-sim山，hē hit-ê咒詛tī Í-pa-lō͘山。
<sup>30</sup> Chit兩個山kiám-m̄是tī約旦河hit-pêng，日落ê路ê後面，tī khiā起A-la̍h-pa ê迦南人ê地，kap Kiat-kah相對，óa近Mô͘-lī橡樹mah？
<sup>31</sup> 因為lín beh過約旦河，入去承接耶和華lín上帝所賞賜lín做業ê地，lín beh tī-hia khiā起。
<sup>32</sup> Lín tio̍h執守來行我今á日tī lín ê面前所排列一切ê律例法度。

</p></div><div class="p_right"><div class="chap">=== 申命記 · 第 11 章 ===</div><p>
<sup>1</sup> Só͘-í lí tio̍h thiàⁿ Iâ-hô-hoa lí ê Siōng-tè, siông-siông siú I só͘ hoan-hù lí siú ê, kap I ê lu̍t-lē, hoat-tō͘, kài-bēng.
<sup>2</sup> Lín kin-á-ji̍t tio̍h chai, in-ūi góa m̄-sī kap lín ê kiáⁿ-jî kóng, in m̄-chai, iā bô khòaⁿ-kìⁿ Iâ-hô-hoa lín Siōng-tè ê kàu-tok, ui-giâm, tōa koân-lêng ê chhiú, kap chhun-chhut ê chhiú-kut;
<sup>3</sup> í-ki̍p I ê sîn-jiah, I ê só͘ chòe, kìⁿ-nā tī Ai-ki̍p tiong tùi Ai-ki̍p ông Hoat-ló, kap i ê choân-tōe, só͘ kiâⁿ ê;
<sup>4</sup> iā I cháiⁿ-iūⁿ khoán-thāi Ai-ki̍p ê kun-peng, kap in ê bé, in ê chhia;  in tui-jip lín ê sî, Iâ-hô-hoa cháiⁿ-iūⁿ hō͘ Âng-hái ê chúi im-in, bia̍t-bô in kàu kin-á-ji̍t;
<sup>5</sup> koh I tī khòng-iá cháiⁿ-iūⁿ khoán-thāi lín, kàu lín lâi chit ê só͘-chāi;
<sup>6</sup> koh I cháiⁿ-iūⁿ khoán-thāi Liû-piān ê kiáⁿ-sun Í-lī-ap ê kiáⁿ, Tāi-tan, A-pí-lân;  tōe cháiⁿ-iūⁿ tī Í-sek-lia̍t lâng ê tiong-kan khui-chhùi thun in, kap in ê ke-koàn, í-ki̍p in ê pò͘-pîⁿ, kap it-chhè kun-tè in ê oa̍h-mi̍h;
<sup>7</sup> chí-ū lín chhin-ba̍k khòaⁿ-kìⁿ Iâ-hô-hoa só͘ chòe it-chhè ê tōa-sū.
<sup>8</sup> Só͘-í lín tio̍h siú góa kin-á-ji̍t só͘ bēng-lēng it-chhè ê kài-bēng, hō͘ lín chòng-táⁿ, ōe ji̍p-khì sêng-chiap lín só͘ beh kè-khì sêng-chiap ê tōe;
<sup>9</sup> iā hō͘ lín ê ji̍t-chí kú-tn̂g tī Iâ-hô-hoa só͘ kap lín ê lia̍t-chó͘ chiù-chōa siúⁿ-sù in kap in ê hō͘-è ê tōe, chiū-sī hit-hō lâu lin kap bi̍t ê tōe.
<sup>10</sup> In-ūi lí beh ji̍p-khì sêng-chiap ê tōe, m̄-sī chhin-chhiūⁿ lín chhut-lâi ê Ai-ki̍p tōe, lí tī-hia iā-chéng, ēng kha ta̍h lâi koàn-ak, chhin-chhiūⁿ chhài-hn̂g;
<sup>11</sup> to̍k-to̍k lín só͘ beh ji̍p-khì sêng-chiap ê tōe, chiū-sī ū soaⁿ, ū soaⁿ-kok, lâi sêng-siū thiⁿ ê hō͘-chúi ê tōe;
<sup>12</sup> sī Iâ-hô-hoa lí Siōng-tè só͘ koàn-kò͘ ê tōe, tùi nî-thâu kàu nî-bé;  Iâ-hô-hoa lí Siōng-tè ê ba̍k-chiu siông-siông khòaⁿ i.
<sup>13</sup> Lín nā liû-sim thiaⁿ-thàn góa ê kài-bēng, chiū-sī góa kin-á-ji̍t só͘ bēng-lēng lín ê, thiàⁿ Iâ-hô-hoa lín ê Siōng-tè, chīn-sim chīn-sèng ho̍k-sāi I,
<sup>14</sup> chiū Góa beh chiàu-sî lo̍h lí ê tōe só͘ khiàm-ēng ê hō͘, chiū-sī chêng ê hō͘, āu ê hō͘, hō͘ lí thang siu-sêng lí ê gō͘-kak, lí ê chiú, lí ê iû;
<sup>15</sup> iā hō͘ lí ê chhân-iá hoat-chháu, chhī lí ê cheng-siⁿ, lí iā beh tit-tio̍h pá-chiok.
<sup>16</sup> Lín tio̍h ka-kī kín-sīn, bián-tit lín ê sim siū bê, tì-kàu lín oai-chhoa̍h, khì ho̍k-sāi pa̍t ê siōng-tè, lâi kèng-pài i;
<sup>17</sup> tì-kàu Iâ-hô-hoa tōa siū-khì lín, hō͘ thiⁿ koaiⁿ-ba̍t bô lo̍h hō͘, tōe iā bô chhut-sán;  lín chiū tī Iâ-hô-hoa só͘ siúⁿ-sù lín ê súi tōe kín-kín bia̍t-bô.
<sup>18</sup> Só͘-í lín tio̍h ēng góa chiah ê ōe kì tī lín ê sim, lín ê náu;  iā tio̍h pa̍k tī lín ê chhiú chòe kì-hō, tì tī lín nn̄g lúi ba̍k-chiu ê tiong-ng chòe kì-liām;
<sup>19</sup> iā tio̍h ēng che kà-sī lín ê kiáⁿ-jî, bô-lūn lí chē tī chhù-lāi, kiâⁿ tī lō͘-ni̍h, khùn á-sī khí-lâi, lóng tio̍h káng-lūn;
<sup>20</sup> koh tio̍h siá tī lí ê chhù ê mn̂g-khiā, í-ki̍p lí ê mn̂g;
<sup>21</sup> hō͘ lín ê ji̍t-chí, kap lín ê kiáⁿ-sun ê ji̍t-chí, tī Iâ-hô-hoa tùi lín ê lia̍t-chó͘ chiù-chōa siúⁿ-sù in ê tōe, tit-tio̍h ke-thiⁿ chōe-chōe, chhin-chhiūⁿ thiⁿ khàm-tōe ê ji̍t hiah kú.
<sup>22</sup> Lín nā chù-ì chip-siú góa só͘ bēng-lēng lín it-chhè ê kài-bēng, lâi kiâⁿ i, thiàⁿ Iâ-hô-hoa lín ê Siōng-tè, kiâⁿ I it-chhè ê lō͘, kiat-liân tī I,
<sup>23</sup> Iâ-hô-hoa chiū beh tùi lín bīn-chêng kóaⁿ-chhut che it-chhè ê kok, lín iā beh tit-tio̍h pí lín khah-tōa khah-kiông ê kok.
<sup>24</sup> Kìⁿ-nā lín ê kha-chiúⁿ só͘ ta̍h ê tōe, lóng beh kui hō͘ lín, tùi khòng-iá kap Lī-pa-lùn, tùi hit ê hô, chiū-sī Pek-la̍h hô, kàu sai-pêng ê hái, lóng beh chòe lín ê kéng-kài;
<sup>25</sup> beh bô chi̍t-lâng ōe khiā-tiâu tī lín ê bīn-chêng;  Iâ-hô-hoa lín ê Siōng-tè beh hō͘ lín só͘ ta̍h ê choân-tōe lóng kiaⁿ lín, lún lín, chiàu I só͘ tùi lín kóng ê.
<sup>26</sup> Khòaⁿ ah, góa kin-á-ji̍t chiong chiok-hok kap chiù-chó͘ pâi tī lín ê bīn-chêng;
<sup>27</sup> lín nā thàn Iâ-hô-hoa lín Siōng-tè ê kài-bēng, góa kin-á-ji̍t só͘ bēng-lēng lín ê, chiū-sī chiok-hok;
<sup>28</sup> lín nā m̄-thàn Iâ-hô-hoa lín Siōng-tè ê kài-bēng, oai-chhoa̍h góa kin-á-ji̍t só͘ bēng-lēng lín ê lō͘, khì thàn pa̍t ê siōng-tè, lín pêng-sò͘ só͘ m̄-bat ê, chiū-sī chiù-chó͘.
<sup>29</sup> Chiong-lâi Iâ-hô-hoa lí ê Siōng-tè chhōa lí kàu lí só͘ beh ji̍p-khì sêng-chiap ê tōe, lí tio̍h hē hit ê chiok-hok tī Ki-lī-sim soaⁿ, hē hit ê chiù-chó͘ tī Í-pa-lō͘ soaⁿ.
<sup>30</sup> Chit nn̄g ê soaⁿ kiám-m̄-sī tī Iok-tàn hô hit-pêng, ji̍t-lo̍h ê lō͘ ê āu-bīn, tī khiā-khí A-la̍h-pa ê Ka-lâm lâng ê tōe, kap Kiat-kah saⁿ-tùi, óa-kūn Mô͘-lī siōng-chhiū mah?
<sup>31</sup> In-ūi lín beh kè Iok-tàn hô, ji̍p-khì sêng-chiap Iâ-hô-hoa lín Siōng-tè só͘ siúⁿ-sù lín chòe-gia̍p ê tōe, lín beh tī-hia khiā-khí.
<sup>32</sup> Lín tio̍h chip-siú lâi kiâⁿ góa kin-á-ji̍t tī lín ê bīn-chêng só͘ pâi-lia̍t it-chhè ê lu̍t-lē hoat-tō͘.

</p></div></div><div class="p_outer"><div class="p_left"> <div class="chap">=== 申命記 · 第 12 章 ===</div><p>
<sup>1</sup> Lín tī世間一生ê日，tī耶和華lín列祖ê上帝所賞賜lín做業ê地，tio̍h執守來行ê律例法度，就是chiah-ê。
<sup>2</sup> Lín所beh趕來承接ê列國，見若in服事in hiah-ê上帝ê所在，無論tī高山，tī小山，tī lóng總青翠ê樹腳，lóng tio̍h毀壞伊n；
<sup>3</sup> lín也tio̍h拆毀in ê祭壇，phah碎in雕刻ê柱，用火燒in ê A-sià-lîm，剉伊n所雕刻ê上帝ê像，也tio̍h tùi hit所在除滅in ê名；
<sup>4</sup> lín m̄-thang親像án-ni來服事耶和華lín ê上帝。
<sup>5</sup> 獨獨耶和華lín ê上帝將來tùi lín眾支派中所beh揀ê所在，thang tī-hia安置伊ê名，就是伊khiā起ê所在，lín tio̍h去hia chhē伊；
<sup>6</sup> 將lín ê燒祭kap別號ê祭，十份取一份ê物，kap手裡ê舉祭，以及謝願ê祭，甘心獻ê祭，以及牛群羊群中頭水生ê，lóng tio̍h帶到hia；
<sup>7</sup> tī-hia lín tī耶和華lín上帝ê面前為tio̍h lín ê手所做一切ê事，得tio̍h耶和華lín上帝賜福ê，lín kap lín ê家眷lóng tio̍h lim食歡喜。
<sup>8</sup> 咱今á日tī-chia所行ê事，是ta̍k人行伊家己看做tio̍h-ê，lín將來m̄-thang án-ni行。
<sup>9</sup> 因為lín現今iáu未有夠耶和華你ê上帝所賞賜你ê安歇kap產業。
<sup>10</sup> 總是lín過約旦，得tio̍h khiā起tī耶和華lín上帝賞賜lín承接ê地，koh hō͘ lín脫離四圍lóng總ê對敵，得tio̍h安歇，來安穩khiā起；
<sup>11</sup> 就beh有一所在，是耶和華lín ê上帝所揀來安置伊ê名ê，見若我所命令lín ê，就是lín ê燒祭，kap別號ê祭，十份取一份ê物，kap手裡ê舉祭，以及你對耶和華所下願極好ê物，lóng tio̍h帶到hia。
<sup>12</sup> Lín kap lín ê kiáⁿ、cha-bó͘-kiáⁿ、奴僕、女婢，lóng tio̍h歡喜tī耶和華lín上帝ê面前；利未人tiàm tī lín ê門內ê也是án-ni，因為in tī lín中間無份無業。
<sup>13</sup> 你tio̍h家己謹慎，m̄-thang tī你看合意ê所在獻lín ê燒祭；
<sup>14</sup> 獨獨tī你chiah-ê支派中ê一個，耶和華所beh揀ê所在，lín tī-hia tio̍h獻你ê燒祭；koh tī-hia行我一切所命令你ê。
<sup>15</sup> 總是你tī你ta̍k-ê門內，thang照耶和華你上帝所賞賜你ê福份，照你ê心所ài，thâi cheng-siⁿ食肉；無論清氣ê人，無清氣ê人，lóng thang食伊，親像食羚羊kap鹿一般。
<sup>16</sup> 總是血m̄-thang食，tio̍h piàⁿ tī地裡，親像piàⁿ水一樣。
<sup>17</sup> 你ê五穀、酒、油，十份ê一份，或是牛群羊群中頭水生ê，或是你下願獻ê，甘心獻ê，或是手裡ê舉祭，lóng m̄-thang tī你ê門內食伊；
<sup>18</sup> 獨獨tī耶和華你ê上帝ê面前食伊，就是tī耶和華你ê上帝所beh揀ê所在，你kap你ê kiáⁿ，你ê cha-bó͘-kiáⁿ、奴僕、女婢，以及tiàm tī你門內ê利未人，lóng tio̍h食伊；見若你ê手所做ê，tī耶和華你上帝ê面前，thang歡喜。
<sup>19</sup> 你tio̍h家己謹慎，tī你ê地方，一世人m̄-thang放sak利未人。
<sup>20</sup> 耶和華你ê上帝照伊所應允你ê，開闊你ê境界ê時，你ê心ài食肉，所以講：我beh食肉，就thang照你ê心所ài ê來食肉。
<sup>21</sup> 耶和華你ê上帝所揀beh安置伊ê名ê所在，若離開你真遠，就thang照我所命令你ê，將耶和華賞賜你ê牛、羊，取來thâi伊，thang照心所ài ê，tī你ê門內食伊。
<sup>22</sup> 你食伊，親像食羚羊kap鹿一般；無清氣kap清氣ê人平平thang食；
<sup>23</sup> 獨獨你tio̍h決意，m̄-thang食血，因為血是活命；你m̄-thang食肉，續食伊ê活命；
<sup>24</sup> m̄-thang食伊，tio̍h piàⁿ tī地裡，親像piàⁿ水一樣；
<sup>25</sup> m̄-thang食伊；án-ni你行耶和華所看做tio̍h ê事，你kap你ê kiáⁿ孫就會得tio̍h福氣。
<sup>26</sup> 獨獨你所有ê聖物，kap你所下願ê，tio̍h帶到耶和華所beh揀ê所在。
<sup>27</sup> 你ê燒祭，肉kap血，tio̍h獻tī耶和華你上帝ê壇頂；你祭物ê血，tio̍h piàⁿ tī耶和華你上帝ê壇；hit-ê肉，你thang食。
<sup>28</sup> 你tio̍h執守，聽thàn我命令你一切ê話，行耶和華你上帝所看做好做tio̍h ê事；án-ni你kap你ê後裔就thang永遠得tio̍h福氣。
<sup>29</sup> 耶和華你ê上帝tùi對你ê面前除滅你所beh去承接ê國，你承接伊，來khiā起伊ê地；
<sup>30</sup> Hit時你tio̍h家己謹慎，m̄-thang tī in tùi lín ê面前除滅了後，陷落in ê羅網，來tè in；也m̄-thang探聽in ê上帝ê事，講：Chiah-ê國怎樣服事in ê上帝，我也beh án-ni行。
<sup>31</sup> 你m̄-thang對耶和華你ê上帝án-ni行；因為in對in ê上帝行耶和華一切所痛恨厭惡ê事；甚至用in ê kiáⁿ cha-bó͘-kiáⁿ用火燒，獻hō͘ in ê上帝。
<sup>32</sup> 見若我所命令lín ê，lín lóng tio̍h執守來行；你m̄-thang加添，也m̄-thang減少。

</p></div><div class="p_right"><div class="chap">=== 申命記 · 第 12 章 ===</div><p>
<sup>1</sup> Lín tī sè-kan it-seng ê ji̍t, tī Iâ-hô-hoa lín lia̍t-chó͘ ê Siōng-tè só͘ siúⁿ-sù lín chòe-gia̍p ê tōe, tio̍h chip-siú lâi kiâⁿ ê lu̍t-lē hoat-tō͘, chiū-sī chiah-ê.
<sup>2</sup> Lín só͘ beh kóaⁿ lâi sêng-chiap ê lia̍t-kok, kìⁿ-nā in ho̍k-sāi in hiah ê siōng-tè ê só͘-chāi, bô-lūn tī koâiⁿ-soaⁿ, tī sió-soaⁿ, tī lóng-chóng chhiⁿ-chhùi ê chhiū-kha, lóng tio̍h húi-hoāi in;
<sup>3</sup> lín iā tio̍h thiah-húi in ê chè-tôaⁿ, phah-chhùi in tiau-khek ê thiāu, ēng hé sio in ê A-sià-lîm, chhò in só͘ tiau-khek ê siōng-tè ê siōng, iā tio̍h tùi hit só͘-chāi tû-bia̍t in ê miâ;
<sup>4</sup> lín m̄-thang chhin-chhiūⁿ án-ni lâi ho̍k-sāi Iâ-hô-hoa lín ê Siōng-tè.
<sup>5</sup> To̍k-to̍k Iâ-hô-hoa lín ê Siōng-tè chiong-lâi tùi lín chèng chi-phài tiong só͘ beh kéng ê só͘-chāi, thang tī-hia an-tì I ê miâ, chiū-sī I khiā-khí ê só͘-chāi, lín tio̍h khì hia chhē I;
<sup>6</sup> chiong lín ê sio-chè kap pa̍t-hō ê chè, cha̍p-hūn chhú chi̍t-hūn ê mi̍h, kap chhiú-ni̍h ê kú-chè, í-ki̍p siā-goān ê chè, kam-sim hiàn ê chè, í-ki̍p gû-kûn iûⁿ-kûn tiong thâu-chúi-siⁿ-ê, lóng tio̍h tòa kàu hia;
<sup>7</sup> tī-hia lín tī Iâ-hô-hoa lín Siōng-tè ê bīn-chêng ūi-tio̍h lín ê chhiú só͘ chòe it-chhè ê sū, tit-tio̍h Iâ-hô-hoa lín Siōng-tè sù-hok ê, lín kap lín ê ke-koàn lóng tio̍h lim-chia̍h hoaⁿ-hí.
<sup>8</sup> Lán kin-á-ji̍t tī-chia só͘ kiâⁿ ê sū, sī ta̍k-lâng kiâⁿ i ka-kī khòaⁿ-chòe tio̍h-ê, lín chiong-lâi m̄-thang án-ni kiâⁿ.
<sup>9</sup> In-ūi lín hiān-kim iáu-bē ū kàu Iâ-hô-hoa lí ê Siōng-tè só͘ siúⁿ-sù lí ê an-hioh kap sán-gia̍p.
<sup>10</sup> Chóng-sī lín kè Iok-tàn, tit-tio̍h khiā-khí tī Iâ-hô-hoa lín Siōng-tè siúⁿ-sù lín sêng-chiap ê tōe, koh hō͘ lín thoat-lī sì-ûi lóng-chóng ê tùi-te̍k, tit-tio̍h an-hioh, lâi an-ún khiā-khí;
<sup>11</sup> chiū beh ū chi̍t só͘-chāi, sī Iâ-hô-hoa lín ê Siōng-tè só͘ kéng lâi an-tì I ê miâ ê, kìⁿ-nā góa só͘ bēng-lēng lín ê, chiū-sī lín ê sio-chè, kap pa̍t-hō ê chè, cha̍p-hūn chhú chi̍t-hūn ê mi̍h, kap chhiú-ni̍h ê kú-chè, í-ki̍p lí tùi Iâ-hô-hoa só͘ hē-goān ke̍k-hó ê mi̍h, lóng tio̍h tòa kàu hia.
<sup>12</sup> Lín kap lín ê kiáⁿ, cha-bó͘-kiáⁿ, lô͘-po̍k, lú-pī, lóng tio̍h hoaⁿ-hí tī Iâ-hô-hoa lín Siōng-tè ê bīn-chêng;  Lī-bī lâng tiàm tī lín ê mn̂g-lāi-ê iā sī án-ni, in-ūi in tī lín tiong-kan bô-hūn bô-gia̍p.
<sup>13</sup> Lí tio̍h ka-kī kín-sīn, m̄-thang tī lí khòaⁿ kah-ì ê só͘-chāi hiàn lín ê sio-chè;
<sup>14</sup> to̍k-to̍k tī lí chiah ê chi-phài tiong ê chi̍t-ê, Iâ-hô-hoa só͘ beh kéng ê só͘-chāi, lín tī-hia tio̍h hiàn lí ê sio-chè;  koh tī-hia kiâⁿ góa it-chhè só͘ bēng-lēng lí ê.
<sup>15</sup> Chóng-sī lí tī lí ta̍k ê mn̂g-lāi, thang chiàu Iâ-hô-hoa lí Siōng-tè só͘ siúⁿ-sù lí ê hok-hūn, chiàu lí ê sim só͘ ài, thâi cheng-siⁿ chia̍h-bah;  bô-lūn chheng-khì ê lâng, bô chheng-khì ê lâng, lóng thang chia̍h i, chhin-chhiūⁿ chia̍h lêng-iông kap lo̍k chi̍t-poaⁿ.
<sup>16</sup> Chóng-sī huih m̄-thang chia̍h, tio̍h piàⁿ tī tōe-ni̍h, chhin-chhiūⁿ piàⁿ-chúi chi̍t-iūⁿ.
<sup>17</sup> Lí ê ngó͘-kok, chiú, iû, cha̍p-hūn ê chi̍t-hūn, he̍k-sī gû-kûn iûⁿ-kûn tiong thâu-chúi siⁿ-ê, he̍k-sī lí hē-goān hiàn-ê, kam-sim hiàn-ê, he̍k-sī chhiú-ni̍h ê kú-chè, lóng m̄-thang tī lí ê mn̂g-lāi chia̍h i;
<sup>18</sup> to̍k-to̍k tī Iâ-hô-hoa lí ê Siōng-tè ê bīn-chêng chia̍h i, chiū-sī tī Iâ-hô-hoa lí ê Siōng-tè só͘ beh kéng ê só͘-chāi, lí kap lí ê kiáⁿ, lí ê cha-bó͘-kiáⁿ, lô͘-po̍k, lú-pī, í-ki̍p tiàm tī lí mn̂g-lāi ê Lī-bī lâng, lóng tio̍h chia̍h i;  kìⁿ-nā lí ê chhiú só͘ chòe ê, tī Iâ-hô-hoa lí Siōng-tè ê bīn-chêng, thang hoaⁿ-hí.
<sup>19</sup> Lí tio̍h ka-kī kín-sīn, tī lí ê tōe-hng, chi̍t-sì-lâng m̄-thang pàng-sak Lī-bī lâng.
<sup>20</sup> Iâ-hô-hoa lí ê Siōng-tè chiàu I só͘ èng-ún lí ê, khui-khoah lí ê kéng-kài ê sî, lí ê sim ài chia̍h-bah, só͘-í kóng, Góa beh chia̍h-bah, chiū thang chiàu lí ê sim só͘-ài ê lâi chia̍h-bah.
<sup>21</sup> Iâ-hô-hoa lí ê Siōng-tè só͘ kéng beh an-tì I ê miâ ê só͘-chāi, nā lī-khui lí chin-hn̄g, chiū thang chiàu góa só͘ bēng-lēng lí ê, chiong Iâ-hô-hoa siúⁿ-sù lí ê gû, iûⁿ, chhú lâi thâi i, thang chiàu sim só͘-ài ê, tī lí ê mn̂g-lāi chia̍h i.
<sup>22</sup> Lí chia̍h i, chhin-chhiūⁿ chia̍h lêng-iông kap lo̍k chi̍t-poaⁿ;  bô chheng-khì kap chheng-khì ê lâng pîⁿ-pîⁿ thang chia̍h;
<sup>23</sup> to̍k-to̍k lí tio̍h koat-ì, m̄-thang chia̍h huih, in-ūi huih sī oa̍h-miā;  lí m̄-thang chia̍h bah, sòa chia̍h i ê oa̍h-miā;
<sup>24</sup> m̄-thang chia̍h i, tio̍h piàⁿ tī tōe-ni̍h, chhin-chhiūⁿ piàⁿ chúi chi̍t-iūⁿ;
<sup>25</sup> m̄-thang chia̍h i;  án-ni lí kiâⁿ Iâ-hô-hoa só͘ khòaⁿ-chòe tio̍h ê sū, lí kap lí ê kiáⁿ-sun chiū ōe tit-tio̍h hok-khì.
<sup>26</sup> To̍k-to̍k lí só͘ ū ê sèng-mi̍h, kap lí só͘ hē-goān ê, tio̍h tòa kàu Iâ-hô-hoa só͘ beh kéng ê só͘-chāi.
<sup>27</sup> Lí ê sio-chè, bah kap huih, tio̍h hiàn tī Iâ-hô-hoa lí Siōng-tè ê tôaⁿ-téng;  lí chè-mi̍h ê huih, tio̍h piàⁿ tī Iâ-hô-hoa lí Siōng-tè ê tôaⁿ;  hit ê bah, lí thang chia̍h.
<sup>28</sup> Lí tio̍h chip-siú, thiaⁿ-thàn góa bēng-lēng lí it-chhè ê ōe, kiâⁿ Iâ-hô-hoa lí Siōng-tè só͘ khòaⁿ-chòe hó chòe-tio̍h ê sū;  án-ni lí kap lí ê hō͘-è chiū thang éng-oán tit-tio̍h hok-khì.
<sup>29</sup> Iâ-hô-hoa lí ê Siōng-tè tùi lí ê bīn-chêng tû-bia̍t lí só͘ beh khì sêng-chiap ê kok, lí sêng-chiap i, lâi khiā-khí i ê tōe;
<sup>30</sup> hit-sî lí tio̍h ka-kī kín-sīn, m̄-thang tī in tùi lín ê bīn-chêng tû-bia̍t liáu-āu, hām-lo̍h in ê lô-bāng, lâi tè in;  iā m̄-thang thàm-thiaⁿ in ê siōng-tè ê sū, kóng, Chiah ê kok cháiⁿ-iūⁿ ho̍k-sāi in ê siōng-tè, góa iā beh án-ni kiâⁿ.
<sup>31</sup> Lí m̄-thang tùi Iâ-hô-hoa lí ê Siōng-tè án-ni kiâⁿ;  in-ūi in tùi in ê siōng-tè kiâⁿ Iâ-hô-hoa it-chhè só͘ thòng-hūn iàm-ò͘ⁿ ê sū;  sīm-chì ēng in ê kiáⁿ cha-bó͘-kiáⁿ ēng hé sio, hiàn hō͘ in ê siōng-tè.
<sup>32</sup> Kìⁿ-nā góa só͘ bēng-lēng lín ê, lín lóng tio̍h chip-siú lâi kiâⁿ;  lí m̄-thang ke-thiⁿ, iā m̄-thang kiám-chió.

</p></div></div><div class="p_outer"><div class="p_left"> <div class="chap">=== 申命記 · 第 13 章 ===</div><p>
<sup>1</sup> Lín中間若有先知，á是夢見夢ê起來，對lín顯出神蹟、奇事，就對lín講，
<sup>2</sup> 咱來去thàn你平素所m̄-bat ê別ê上帝，來服事in，伊所顯明ê神蹟奇事，就若應驗，
<sup>3</sup> 你也m̄-thang聽hit-ê先知，á是hit-ê夢見ê ê話；因為耶和華lín上帝teh試lín，ài知lín是盡心盡性疼耶和華lín ê上帝á無。
<sup>4</sup> Lín tio̍h順thàn耶和華lín ê上帝，敬畏伊，守伊ê誡命，聽伊ê話，服事伊，結聯伊。
<sup>5</sup> Hit-ê先知，á是hit-ê夢見夢ê，已經用話悖逆耶和華lín ê上帝，就是chhōa lín出埃及地，贖回lín脫離做奴才ê家ê，in án-ni beh拔lín離開耶和華你ê上帝所命令你行ê路，你就tio̍h hō͘伊死；án-nit ùi lín中間除去hit-ê pháiⁿ。
<sup>6</sup> 若是你同母ê兄弟，á是你ê kiáⁿ，你ê cha-bó͘-kiáⁿ，á是你心懷中ê bó͘，á是親像你性命ê朋友，暗靜引誘你，講：咱來去服事別ê上帝，就是你kap你ê列祖平素m̄-bat-ê；
<sup>7</sup> 是你四圍chiah-ê國ê上帝，離開lín近，á離開lín遠，tùi chit-ê地極到hit-ê地極ê，
<sup>8</sup> 你m̄-thang thàn伊，m̄-thang聽伊，目睭m̄-thang惜伊，你m̄-thang可憐伊，也m̄-thang khǹg密伊；
<sup>9</sup> 你的確tio̍h hō͘伊死；你tio̍h做頭下手beh hō͘伊死，然後眾百姓也下手；
<sup>10</sup> 你tio̍h用石頭tìm hō͘伊死；因為伊想beh拔你離開耶和華你ê上帝，就是chhōa你出埃及地，做奴才ê家ê。
<sup>11</sup> 就以色列眾人beh聽見來驚；無koh行chit號pháiⁿ-tāi tī lín中間。
<sup>12</sup> Tī耶和華你上帝所賞賜你khiā起chiah-ê城ê一個，你若聽見講：
<sup>13</sup> 有匪類tùi lín中間出，拔khiā起in ê城ê人，講：咱來去服事別ê上帝，lín前所m̄-bat ê；
<sup>14</sup> 你就tio̍h探聽、查考、詳細問；看ah，果然是真，準準有chit-ê可惡ê事行tī lín中間；
<sup>15</sup> 你的確tio̍h用刀thâi死khiā起hit-ê城ê百姓，將伊以及伊所有ê，伊ê cheng-siⁿ，一盡用刀滅伊；
<sup>16</sup> 你tio̍h用所搶hit-ê城ê物，疊tī街市裡，用火燒hit-ê城kap所搶一切ê物，hō͘耶和華你ê上帝；hit-ê城永永做土堆，無thang koh起。
<sup>17</sup> Hit-ê應該毀滅ê物，lóng m̄-thang一點á tiâu tī你ê手；hō͘耶和華soah伊ê大受氣，恩典你，憐憫你，hō͘你加添人額，照伊對你ê列祖所chiù-chōa ê；
<sup>18</sup> 因為你聽耶和華你上帝ê話，守伊一切ê誡命，就是我今á日所命令你ê，來行耶和華你ê上帝所看做好ê。

</p></div><div class="p_right"><div class="chap">=== 申命記 · 第 13 章 ===</div><p>
<sup>1</sup> Lín tiong-kan nā ū sian-ti, á-sī bāng-kìⁿ bāng-ê khí-lâi, tùi lín hián-chhut sîn-jiah, kî-sū, chiū tùi lín kóng,
<sup>2</sup> Lán lâi-khì thàn lí pêng-sò͘ só͘ m̄-bat ê pa̍t ê siōng-tè, lâi ho̍k-sāi in, i só͘ hián-bêng ê sîn-jiah kî-sū, chiū nā èng-giām,
<sup>3</sup> lí iā m̄-thang thiaⁿ hit ê sian-ti, á-sī hit ê bāng-kìⁿ-ê ê ōe;  in-ūi Iâ-hô-hoa lín Siōng-tè teh chhì lín, ài chai lín sī chīn-sim chīn-sèng thiàⁿ Iâ-hô-hoa lín ê Siōng-tè á-bô.
<sup>4</sup> Lín tio̍h sūn-thàn Iâ-hô-hoa lín ê Siōng-tè, kèng-ùi I, siú I ê kài-bēng, thiaⁿ I ê ōe, ho̍k-sāi I, kiat-liân I.
<sup>5</sup> Hit ê sian-ti, á-sī hit ê bāng-kìⁿ bāng-ê, í-keng ēng ōe pōe-ge̍k Iâ-hô-hoa lín ê Siōng-tè, chiū-sī chhōa lín chhut Ai-ki̍p tōe, sio̍k-hôe lín thoat-lī chòe lô͘-châi ê ke ê, in án-ni beh pu̍ih lín lī-khui Iâ-hô-hoa lí ê Siōng-tè só͘ bēng-lēng lí kiâⁿ ê lō͘, lí chiū tio̍h hō͘ i sí;  án-ni tùi lín tiong-kan tû-khì hit ê pháiⁿ.
<sup>6</sup> Nā sī lí tâng-bú ê hiaⁿ-tī, á-sī lí ê kiáⁿ, lí ê cha-bó͘-kiáⁿ, á-sī lí sim-hoâi-tiong ê bó͘, á-sī chhin-chhiūⁿ lí sìⁿ-miā ê pêng-iú, àm-chīⁿ ín-iú lí, kóng, Lán lâi-khì ho̍k-sāi pa̍t ê siōng-tè, chiū-sī lí kap lí ê lia̍t-chó͘ pêng-sò͘ m̄-bat-ê;
<sup>7</sup> sī lí sì-ûi chiah ê kok ê siōng-tè, lī-khui lín kūn, á lī-khui lín hn̄g, tùi chit ê tōe-ke̍k kàu hit ê tōe-ke̍k ê,
<sup>8</sup> lí m̄-thang thàn i, m̄-thang thiaⁿ i, ba̍k-chiu m̄-thang sioh i, lí m̄-thang khó-lîn i, iā m̄-thang khǹg-ba̍t i;
<sup>9</sup> lí tek-khak tio̍h hō͘ i sí;  lí tio̍h chòe-thâu hē chhiú beh hō͘ i sí, jiân-āu chèng peh-sìⁿ iā hē chhiú;
<sup>10</sup> lí tio̍h ēng chio̍h-thâu tìm hō͘ i sí;  in-ūi i siūⁿ beh pu̍ih lí lī-khui Iâ-hô-hoa lí ê Siōng-tè, chiū-sī chhōa lí chhut Ai-ki̍p tōe, chòe lô͘-châi ê ke ê.
<sup>11</sup> Chiū Í-sek-lia̍t chèng-lâng beh thiaⁿ-kìⁿ lâi kiaⁿ;  bô koh kiâⁿ chit-hō pháiⁿ-tāi tī lín tiong-kan.
<sup>12</sup> Tī Iâ-hô-hoa lí Siōng-tè só͘ siúⁿ-sù lí khiā-khí chiah ê siâⁿ ê chi̍t-ê, lí nā thiaⁿ-kìⁿ kóng,
<sup>13</sup> Ū húi-lūi tùi lín tiong-kan chhut, pu̍ih khiā-khí in ê siâⁿ ê lâng, kóng, Lán lâi-khì ho̍k-sāi pa̍t ê siōng-tè, lín chêng só͘ m̄-bat ê;
<sup>14</sup> lí chiū tio̍h thàm-thiaⁿ, chhâ-khó, siông-sè mn̄g;  khòaⁿ ah, kó-jiân sī chin, chún-chún ū chit-ê khó-ò͘ⁿ ê sū kiâⁿ tī lín tiong-kan;
<sup>15</sup> lí tek-khak tio̍h ēng to thâi-sí khiā-khí hit ê siâⁿ ê peh-sìⁿ, chiong i í-ki̍p i só͘-ū-ê, i ê cheng-siⁿ, it-chīn ēng to bia̍t i;
<sup>16</sup> lí tio̍h ēng só͘ chhiúⁿ hit ê siâⁿ ê mi̍h, thia̍p tī koe-chhī-ni̍h, ēng hé sio hit ê siâⁿ kap só͘ chhiúⁿ it-chhè ê mi̍h, hō͘ Iâ-hô-hoa lí ê Siōng-tè;  hit ê siâⁿ éng-éng chòe thô͘-tui, bô thang koh khí.
<sup>17</sup> Hit ê eng-kai húi-bia̍t ê mi̍h, lóng m̄-thang chi̍t-tiám-á tiâu tī lí ê chhiú;  hō͘ Iâ-hô-hoa soah I ê tōa siū-khì, un-tián lí, lîn-bín lí, hō͘ lí ke-thiⁿ lâng-gia̍h, chiàu I tùi lí ê lia̍t-chó͘ só͘ chiù-chōa ê;
<sup>18</sup> in-ūi lí thiaⁿ Iâ-hô-hoa lí Siōng-tè ê ōe, siú I it-chhè ê kài-bēng, chiū-sī góa kin-á-ji̍t só͘ bēng-lēng lí ê, lâi kiâⁿ Iâ-hô-hoa lí ê Siōng-tè só͘ khòaⁿ-chòe hó-ê.

</p></div></div><div class="p_outer"><div class="p_left"> <div class="chap">=== 申命記 · 第 14 章 ===</div><p>
<sup>1</sup> Lín是耶和華lín上帝ê kiáⁿ兒，m̄-thang為tio̍h死人割家己ê身軀，也m̄-thang tī你兩蕊目睭ê中央剃光光；
<sup>2</sup> 因為你做聖ê百姓，來屬tī耶和華你ê上帝；耶和華tùi地上萬百姓中，來揀你做伊特別ê百姓。
<sup>3</sup> 見若可惡ê物，你lóng m̄-thang食。
<sup>4</sup> 你所thang食ê cheng-siⁿ就是chiah-ê；牛、綿羊、山羊；
<sup>5</sup> 鹿、kap羚羊、小鹿、野山羊、麋鹿、赤羊、姜。
<sup>6</sup> Cheng-siⁿ中，見若分蹄，蹄拆做兩pêng ê，翻草ê cheng-siⁿ，lín lóng thang食伊。
<sup>7</sup> 總是hiah-ê翻草ê，á是拆蹄ê，ê中間，lín m̄-thang食ê，就是chiah-ê；駱駝、兔、sa-hoan，因為伊是翻草，無分蹄，對tī lín是無清氣。
<sup>8</sup> Ti，因為伊有分蹄也無翻草，對tī lín是無清氣；in ê肉lín m̄-thang食；死ê也m̄-thang摸。
<sup>9</sup> Tī水中lín所thang食ê，是chiah-ê；
<sup>10</sup> 見有翅有鱗ê，lín lóng thang食；見無翅無鱗ê，lín lóng m̄-thang食；對tī lín就無清氣。
<sup>11</sup> 見清氣ê鳥，lín lóng thang食伊；
<sup>12</sup> m̄-thang食ê就是鷹、梟、鵰；
<sup>13</sup> 鸇(chian) 、小鷹、鵪(ian)kap伊ê類；
<sup>14</sup> 一切ê烏鴉kap伊ê類，
<sup>15</sup> 鴕鳥、公ê鴕鳥、魚鷹、雀鷹 kap伊ê類；
<sup>16</sup> 暗光鳥、鴣黃、貓頭鷹，
<sup>17</sup> 鵜鶘(thê-ô͘)、臭頭鷹、lô͘-chî，
<sup>18</sup> 鶴、白鴒鷥kap伊ê類，戴髻鳥、蝙蝠。
<sup>19</sup> 見有翅能sô ê物，對tī lín就無清氣，lín lóng m̄-thang食伊；
<sup>20</sup> 見會飛清氣ê物，lín lóng thang食。
<sup>21</sup> 見家己死ê物，lín lóng m̄-thang食；thang hō͘ lín門內寄腳ê人食，á是賣hō͘外國人食；因為你是聖ê百姓，屬tī耶和華你ê上帝。煮山羊á，m̄-thang用伊ê母ê奶。
<sup>22</sup> 你tio̍h將你掖種所出產ê，就是你ê田園ta̍k年所出ê，十份抽一份。
<sup>23</sup> 你ê五穀、酒、油，十份ê一份，kap牛羊頭水生ê，你tio̍h食伊tī耶和華你上帝ê面前，就是伊所beh揀來安置伊ê名ê所在；hō͘你學習常常敬畏耶和華你ê上帝。
<sup>24</sup> 當耶和華你ê上帝賜福你ê時，耶和華你ê上帝所beh揀安置伊ê名ê所在，若離開你太遠，hit條路太長，致到你bōe能帶chiah-ê物到hia；
<sup>25</sup> 你就thang換銀，將銀包起來，ni̍h tī你ê手內，去耶和華你ê上帝所beh揀ê所在；
<sup>26</sup> 你用chit-ê銀照心所ài買伊，或是牛，或是羊，或是酒，或是厚酒，見若你ê心所意愛ê；tī-hia你kap你ê家眷，tī耶和華你上帝ê面前，食來歡喜；
<sup>27</sup> tiàm tī你門內ê利未人，你m̄-thang放sak伊，因為伊tī lín中間無份無業。
<sup>28</sup> Ta̍k-pái到三年滿，你tio̍h將hit年ê土產十份抽一份，khǹg tī你ê門內；
<sup>29</sup> 因為利未人tī lín中間無份無業，伊kap出外人，以及孤兒、寡婦，tiàm tī lín門內ê，lóng thang來食到飽；致到耶和華你ê上帝tī你所做一切ê事，賜福你。

</p></div><div class="p_right"><div class="chap">=== 申命記 · 第 14 章 ===</div><p>
<sup>1</sup> Lín sī Iâ-hô-hoa lín Siōng-tè ê kiáⁿ-jî, m̄-thang ūi-tio̍h sí-lâng koah ka-kī ê seng-khu, iā m̄-thang tī lí nn̄g-lúi ba̍k-chiu ê tiong-ng thì kng-kng;
<sup>2</sup> in-ūi lí chòe sèng ê peh-sìⁿ, lâi sio̍k tī Iâ-hô-hoa lí ê Siōng-tè;  Iâ-hô-hoa tùi tōe-chiūⁿ bān peh-sìⁿ tiong, lâi kéng lí chòe I te̍k-pia̍t ê peh-sìⁿ.
<sup>3</sup> Kìⁿ-nā khó-ò͘ⁿ ê mi̍h, lí lóng m̄-thang chia̍h.
<sup>4</sup> Lí só͘ thang chia̍h ê cheng-siⁿ chiū-sī chiah-ê; gû, mî-iûⁿ, soaⁿ-iûⁿ;
<sup>5</sup> lo̍k, kap lêng-iông, sió-lo̍k, iá-soaⁿ-iûⁿ, bî-lo̍k, chhiah-iûⁿ, kiuⁿ.
<sup>6</sup> Cheng-siⁿ tiong, kìⁿ-nā pun-tôe, tôe thiah chòe nn̄g-pêng ê, hoan-chháu ê cheng-siⁿ, lín lóng thang chia̍h i.
<sup>7</sup> Chóng-sī hiah ê hoan-chháu ê, á-sī thiah-tôe ê, ê tiong-kan, lín m̄-thang chia̍h-ê, chiū-sī chiah-ê;  lo̍k-tô, thò͘, sa-hoan, in-ūi i sī hoan-chháu, bô pun-tôe, tùi tī lín sī bô chheng-khì.
<sup>8</sup> Ti, in-ūi i ū pun-tôe iā bô hoan-chháu, tùi tī lín sī bô chheng-khì; in ê bah lín m̄-thang chia̍h;  sí-ê iā m̄-thang bong.
<sup>9</sup> Tī chúi-tiong lín só͘ thang chia̍h-ê, sī chiah-ê;kìⁿ ū-si̍t ū-lân ê, lín lóng thang chia̍h; 
<sup>10</sup> kìⁿ bô-si̍t bô-lân ê, lín lóng m̄-thang chia̍h; tùi tī lín chiū bô chheng-khì.
<sup>11</sup> Kìⁿ chheng-khì ê chiáu, lín lóng thang chia̍h i;
<sup>12</sup> m̄-thang chia̍h-ê chiū-sī eng, hiau, tiau;
<sup>13</sup> chian, sió-eng, ian kap i ê lūi;
<sup>14</sup> it-chhè ê o͘-a kap i ê lūi,
<sup>15</sup> tô-chiáu, kang ê tô-chiáu, hî-eng, chhiok-eng kap i ê lūi;
<sup>16</sup> àm-kong-chiáu, ko͘-n̂g, niau-thâu-eng,
<sup>17</sup> thê-ô͘, chhàu-thâu-eng, lô͘-chî,
<sup>18</sup> ho̍h, pe̍h-lēng-si kap i ê lūi, tì-kè-chiáu, pián-hok.
<sup>19</sup> Kìⁿ ū si̍t ōe sô ê mi̍h, tùi tī lín chiū bô chheng-khì, lín lóng m̄-thang chia̍h i;
<sup>20</sup> kìⁿ ōe pe chheng-khì ê mi̍h, lín lóng thang chia̍h.
<sup>21</sup> Kìⁿ ka-kī sí ê mi̍h, lín lóng m̄-thang chia̍h;  thang hō͘ lín mn̂g-lāi kià-kha ê lâng chia̍h, á-sī bōe hō͘ gōa-kok lâng chia̍h;  in-ūi lí sī sèng ê peh-sìⁿ, sio̍k tī Iâ-hô-hoa lí ê Siōng-tè.  Chú soaⁿ-iûⁿ-á, m̄-thang ēng i ê bú ê lin.
<sup>22</sup> Lí tio̍h chiong lí iā-chéng só͘ chhut-sán ê, chiū-sī lí ê chhân-hn̂g ta̍k-nî só͘ chhut ê, cha̍p-hūn thiu chi̍t-hūn.
<sup>23</sup> Lí ê ngó͘-kok, chiú, iû, cha̍p-hūn ê chi̍t-hūn, kap gû iûⁿ thâu-chúi siⁿ-ê, lí tio̍h chia̍h i tī Iâ-hô-hoa lí Siōng-tè ê bīn-chêng, chiū-sī I só͘ beh kéng lâi an-tì I ê miâ ê só͘-chāi;  hō͘ lí ha̍k-si̍p siông-siông kèng-ùi Iâ-hô-hoa lí ê Siōng-tè.
<sup>24</sup> Tng Iâ-hô-hoa lí ê Siōng-tè sù-hok lí ê sî, Iâ-hô-hoa lí ê Siōng-tè só͘ beh kéng an-tì I ê miâ ê só͘-chāi, nā lī-khui lí thài-hn̄g, hit tiâu lō͘ thài-tn̂g, tì-kàu lí bōe-ōe tòa chiah ê mi̍h kàu hia;
<sup>25</sup> lí chiū thang ōaⁿ gûn, chiong gûn pau-khí-lâi, ni̍h tī lí ê chhiú-lāi, khì Iâ-hô-hoa lí ê Siōng-tè só͘ beh kéng ê só͘-chāi;
<sup>26</sup> lí ēng chit ê gûn chiàu sim só͘ ài bóe i, he̍k-sī gû, he̍k-sī iûⁿ, he̍k-sī chiú, he̍k-sī kāu-chiú, kìⁿ-nā lí ê sim só͘ ì-ài ê;  tī-hia lí kap lí ê ke-koàn, tī Iâ-hô-hoa lí Siōng-tè ê bīn-chêng, chia̍h lâi hoaⁿ-hí;
<sup>27</sup> tiàm tī lí mn̂g-lāi ê Lī-bī lâng lí m̄-thang pàng-sak i, in-ūi i tī lín tiong-kan bô hūn bô gia̍p.
<sup>28</sup> Ta̍k-pái kàu saⁿ-nî móa, lí tio̍h chiong hit-nî ê thó͘-sán cha̍p-hūn thiu chi̍t-hūn, khǹg tī lí ê mn̂g-lāi;
<sup>29</sup> in-ūi Lī-bī lâng tī lín tiong-kan bô hūn bô gia̍p, i kap chhut-gōa lâng, í-ki̍p ko͘-jî, kóaⁿ-hū, tiàm tī lín mn̂g-lāi ê, lóng thang lâi chia̍h kàu pá;  tì-kàu Iâ-hô-hoa lí ê Siōng-tè tī lí só͘ chòe it-chhè ê sū, sù-hok lí.

</p></div></div><div class="p_outer"><div class="p_left"> <div class="chap">=== 申命記 · 第 15 章 ===</div><p>
<sup>1</sup> Ta̍k-pái到七年ê路尾，你tio̍h行tháu放。
<sup>2</sup> tháu放ê例，就是án-ni；凡若債主借厝邊ê，tio̍h tháu放；m̄-thang對你ê厝邊kap兄弟追討；因為耶和華ê tháu放已經宣布lah。
<sup>3</sup> 若是外國人你thang kā伊追討所欠ê；獨獨你ê物tī你ê兄弟ê，你ê手tio̍h tháu放伊。
<sup>4</sup> 你若留心聽耶和華你上帝ê話，執守來行我今á日所命令你這一切ê誡命，就beh tī lín中間無sòng-hiong人；因為tī耶和華你ê上帝所賞賜你做業ê地，耶和華beh大大賜福你。
<sup>5</sup> 
<sup>6</sup> 因為耶和華你ê上帝beh照伊所應允賜福你；你beh借hō͘ chōe-chōe國，也你m̄免借；你beh管轄chōe-chōe國，也in bōe管轄你。
<sup>7</sup> Tī耶和華你ê上帝所賞賜你ê地，若tī你一個城門內，你ê兄弟中，有一個sòng-hiong人kap你tī-teh，就m̄-thang對你sòng-hiong ê兄弟硬你ê心，kiu你ê手；
<sup>8</sup> 的確tio̍h對伊開你ê手，照伊所欠用ê借伊，補伊ê無夠。
<sup>9</sup> 你tio̍h家己謹慎，驚了你心內有pháiⁿ念頭，講：第七年，tháu放ê年，近lah，你就gîn你sòng-hiong ê兄弟，lóng m̄ hō͘伊，致到伊為tio̍h你求叫耶和華，你就有罪；
<sup>10</sup> 你的確tio̍h hō͘伊；hō͘伊ê時，心內m̄-thang煩惱；因為tùi chit-ê事，耶和華你ê上帝beh tī你一切所行ê，kap你ê手所做ê，賜福你。
<sup>11</sup> 因為tī hit所在，sòng-hiong人永bōe斷；所以我命令你講，Tī你ê境內，的確tio̍h對你ê兄弟，sòng-hiong ê，欠缺ê，來開你ê手。
<sup>12</sup> 你ê兄弟中，若有一個希伯來ê ta-po͘人，á是希伯來ê cha-bó͘人，賣hō͘你，服事你六年；到第七年，就tháu放伊去自由。
<sup>13</sup> 你tháu放伊去自由ê時，m̄-thang hō͘伊空手去；
<sup>14</sup> tio̍h對你ê羊群、五穀場、酒窟中，chōe-chōe hō͘伊；照耶和華你上帝所賜福你ê，來hō͘伊。
<sup>15</sup> Tio̍h記得你tī埃及地做奴才，耶和華你ê上帝救贖你；因為án-ni，我今á日命令你chit-ê事。
<sup>16</sup> 伊若對你講，我無beh離開你，因為伊疼你kap你ê家眷，koh因為tiàm你hia khiā真好；
<sup>17</sup> 你tio̍h用鑽á tùi門裡貫(kǹg)伊ê耳á，伊就永永做你ê奴僕。你款待你ê女婢也是án-ni。
<sup>18</sup> 你tháu放伊去自由ê時，m̄-thang掠做刻虧，因為伊服事你六年，比倩工ê重倍值；耶和華你ê上帝beh tī你所做一切ê事，賜福你。
<sup>19</sup> 見若牛群羊群，頭水生ê，公ê，你tio̍h分別做聖，歸hō͘耶和華你ê上帝；牛群頭水生ê，m̄-thang做工；羊群頭水生ê，m̄-thang剪伊ê毛。
<sup>20</sup> 你kap你ê家眷，ta̍k年tio̍h食伊tī耶和華你上帝ê面前，就是tī耶和華所beh揀ê所在。
<sup>21</sup> 若有破相ê，或是跛腳，或是chhiⁿ-mî，無論有甚麼pháiⁿ ê破相，lóng m̄-thang做祭獻hō͘耶和華你ê上帝；
<sup>22</sup> thang tī你ê門內食伊；無清氣kap清氣ê人lóng thang，親像食羚羊kap鹿一樣；
<sup>23</sup> 獨獨m̄-thang食伊ê血；tio̍h piàⁿ tī地裡，親像piàⁿ水一樣。

</p></div><div class="p_right"><div class="chap">=== 申命記 · 第 15 章 ===</div><p>
<sup>1</sup> Ta̍k-pái kàu chhit-nî ê lō͘-bé, lí tio̍h kiâⁿ tháu-pàng.
<sup>2</sup> Tháu-pàng ê lē, chiū-sī án-ni;  hoān-nā chè-chú chioh chhù-piⁿ-ê, tio̍h tháu-pàng;  m̄-thang tùi lí ê chhù-piⁿ kap hiaⁿ-tī tui-thó;  in-ūi Iâ-hô-hoa ê tháu-pàng í-keng soan-pò͘ lah.
<sup>3</sup> Nā-sī gōa-kok lâng lí thang kā i tui-thó só͘ khiàm ê; to̍k-to̍k lí ê mi̍h tī lí ê hiaⁿ-tī ê, lí ê chhiú tio̍h tháu-pàng i.
<sup>4</sup> Lí nā liû-sim thiaⁿ Iâ-hô-hoa lí Siōng-tè ê ōe, chip-siú lâi kiâⁿ góa kin-á-ji̍t só͘ bēng-lēng lí che it-chhè ê kài-bēng, chiū beh tī lín tiong-kan bô sòng-hiong lâng;  in-ūi tī Iâ-hô-hoa lí ê Siōng-tè só͘ siúⁿ-sù lí chòe-gia̍p ê tōe, Iâ-hô-hoa beh tōa-tōa sù-hok lí.
<sup>5</sup> 
<sup>6</sup> In-ūi Iâ-hô-hoa lí ê Siōng-tè beh chiàu I só͘ èng-ún sù-hok lí;  lí beh chioh hō͘ chōe-chōe kok, iā lí m̄-bián chioh;  lí beh koán-hat chōe-chōe kok, iā in bōe koán-hat lí.
<sup>7</sup> Tī Iâ-hô-hoa lí ê Siōng-tè só͘ siúⁿ-sù lí ê tōe, nā tī lí chi̍t ê siâⁿ-mn̂g-lāi, lí ê hiaⁿ-tī tiong, ū chi̍t ê sòng-hiong lâng kap lí tī-teh, chiū m̄-thang tùi lí sòng-hiong ê hiaⁿ-tī ngī lí ê sim, kiu lí ê chhiú;
<sup>8</sup> tek-khak tio̍h tùi i khui lí ê chhiú, chiàu i só͘ khiàm-ēng ê chioh i, pó͘ i ê bô-kàu.
<sup>9</sup> Lí tio̍h ka-kī kín-sīn, kiaⁿ-liáu lí sim-lāi ū pháiⁿ liām-thâu, kóng, Tē-chhit nî, tháu-pàng ê nî, kūn lah, lí chiū gîn lí sòng-hiong ê hiaⁿ-tī, lóng m̄ hō͘ i, tì-kàu i ūi-tio̍h lí kiû-kiò Iâ-hô-hoa, lí chiū ū-chōe;
<sup>10</sup> lí tek-khak tio̍h hō͘ i; hō͘ i ê sî, sim-lāi m̄-thang hoân-ló;  in-ūi tùi chit ê sū, Iâ-hô-hoa lí ê Siōng-tè beh tī lí it-chhè só͘ kiâⁿ ê, kap lí ê chhiú só͘ chòe ê, sù-hok lí.
<sup>11</sup> In-ūi tī hit só͘-chāi, sòng-hiong lâng éng bōe tn̄g;  só͘-í góa bēng-lēng lí kóng, Tī lí ê kéng-lāi, tek-khak tio̍h tùi lí ê hiaⁿ-tī, sòng-hiong ê, khiàm-kheh ê, lâi khui lí ê chhiú.
<sup>12</sup> Lí ê hiaⁿ-tī tiong, nā ū chi̍t-ê Hi-pek-lâi ê ta-po͘-lâng, á-sī Hi-pek-lâi ê cha-bó͘-lâng, bōe hō͘ lí, ho̍k-sāi lí la̍k-nî; kàu tē-chhit nî, chiū tháu-pàng i khì chū-iû.
<sup>13</sup> Lí tháu-pàng i khì chū-iû ê sî, m̄-thang hō͘ i khang-chhiú khì;
<sup>14</sup> tio̍h tùi lí ê iûⁿ-kûn, gō͘-kak-tiûⁿ, chiú-khut tiong, chōe-chōe hō͘ i; chiàu Iâ-hô-hoa lí Siōng-tè só͘ sù-hok lí ê, lâi hō͘ i.
<sup>15</sup> Tio̍h kì-tit lí tī Ai-ki̍p tōe chòe lô͘-châi, Iâ-hô-hoa lí ê Siōng-tè kiù-sio̍k lí;  in-ūi án-ni, góa kin-á-ji̍t bēng-lēng lí chit ê sū.
<sup>16</sup> I nā tùi lí kóng, Góa bô beh lī-khui lí, in-ūi i thiàⁿ lí kap lí ê ke-koàn, koh in-ūi tiàm lí hia khiā chin-hó;
<sup>17</sup> lí tio̍h ēng chǹg-á tùi mn̂g-ni̍h kǹg i ê hī-á, i chiū éng-éng chòe lí ê lô͘-po̍k.  Lí khoán-thāi lí ê lú-pī iā sī án-ni.
<sup>18</sup> Lí tháu-pàng i khì chū-iû ê sî, m̄-thang lia̍h-chòe khek-khui, in-ūi i ho̍k-sāi lí la̍k-nî, pí chhiàⁿ-kang-ê têng-pē ta̍t;  Iâ-hô-hoa lí ê Siōng-tè beh tī lí só͘ chòe it-chhè ê sū, sù-hok lí.
<sup>19</sup> Kìⁿ-nā gû-kûn iûⁿ-kûn, thâu-chúi-siⁿ-ê, kang-ê, lí tio̍h hun-piat chòe-sèng, kui hō͘ Iâ-hô-hoa lí ê Siōng-tè;  gû-kûn thâu-chúi-siⁿ-ê, m̄-thang chòe-kang; iûⁿ-kûn thâu-chúi-siⁿ-ê, m̄-thang chián i ê mn̂g.
<sup>20</sup> Lí kap lí ê ke-koàn, ta̍k-nî tio̍h chia̍h i tī Iâ-hô-hoa lí Siōng-tè ê bīn-chêng, chiū-sī tī Iâ-hô-hoa só͘ beh kéng ê só͘-chāi.
<sup>21</sup> Nā ū phòa-siùⁿ ê, he̍k-sī pái-kha, he̍k-sī chhiⁿ-mî, bô-lūn ū sím-mi̍h pháiⁿ ê phòa-siùⁿ, lóng m̄-thang chòe-chè hiàn hō͘ Iâ-hô-hoa lí ê Siōng-tè;
<sup>22</sup> thang tī lí ê mn̂g-lāi chia̍h i;  bô chheng-khì kap chheng-khì ê lâng lóng thang, chhin-chhiūⁿ chia̍h lêng-iông kap lo̍k chi̍t-iūⁿ;
<sup>23</sup> to̍k-to̍k m̄-thang chia̍h i ê huih;  tio̍h piàⁿ tī tōe-ni̍h, chhin-chhiūⁿ piàⁿ chúi chi̍t-iūⁿ.

</p></div></div><div class="p_outer"><div class="p_left"> <div class="chap">=== 申命記 · 第 16 章 ===</div><p>
<sup>1</sup> 你tio̍h注意A-pit月，來守耶和華你上帝ê pôaⁿ過節；因為耶和華你上帝tī A-pit月暝時chhōa你出埃及。
<sup>2</sup> 你tio̍h tī耶和華所beh揀來安置伊ê名ê所在，對你ê羊群牛群，用逾越節ê cheng-siⁿ，獻祭hō͘耶和華你ê上帝。
<sup>3</sup> 你m̄-thang用有酵ê餅chham teh食；七日久你tio̍h用無酵ê餅chham teh食，就是困苦ê餅；beh hō͘你一生ê日記得你出埃及地ê日；因為你出埃及地ê時真趕緊。
<sup>4</sup> Tī你ê 四境內，七日久lóng m̄-thang看見酵；頭一日ê-hng所獻ê祭肉，m̄-thang留一點á到天光。
<sup>5</sup> Tī耶和華你上帝所賞賜hiah-ê城門內，你m̄-thang獻pôaⁿ過節ê祭。
<sup>6</sup> 獨獨tio̍h tī耶和華你上帝所beh揀做安置伊ê名ê所在，到ê-hng日落ê時，就是你出埃及ê時，tio̍h獻pôaⁿ過節ê祭；
<sup>7</sup> tio̍h tī耶和華你上帝所beh揀ê所在，pek來食伊；隔早起你oa̍t-tò去你ê布棚。
<sup>8</sup> 你tio̍h食無酵餅六日；第七日你tio̍h守耶和華你上帝ê嚴肅會；lóng m̄-thang做工。
<sup>9</sup> 你tio̍h為家己算七個七日；對你起頭用鐮á割五穀ê時，就算七個七日。
<sup>10</sup> 你tio̍h tī耶和華你上帝ê面前守七七日節；將你ê手ê禮物奉獻，是照你ê心所願ê，也照耶和華你ê上帝賜福你ê。
<sup>11</sup> 你kap你ê kiáⁿ、cha-bó͘-kiáⁿ、奴僕、女婢，kap tiàm tī你城門內ê利未人，以及tī lín中間寄腳ê，kap孤兒、寡婦，lóng tio̍h tī耶和華你ê上帝所beh揀安置伊ê名ê所在，tī耶和華你上帝ê面前歡喜。
<sup>12</sup> 你tio̍h記得你tī埃及bat做奴才；你tio̍h執守來行chiah-ê律例。
<sup>13</sup> 五穀場kap酒窟所出ê，你收khǹg了後，tio̍h守搭草寮á節七日；
<sup>14</sup> 守節 ê時，你kap你ê kiáⁿ、cha-bó͘-kiáⁿ、奴僕、女婢，kap tiàm tī你城門內ê利未人，以及寄腳ê，kap孤兒、寡婦，lóng tio̍h歡喜。
<sup>15</sup> Tī耶和華所beh揀ê所在，你tio̍h守耶和華你ê上帝ê節七日；因為耶和華你ê上帝tī你一切ê物產，kap你ê手一切所做ê，beh賜福你，你就真大歡喜。
<sup>16</sup> 你一切ê ta-po͘丁，tio̍h tī除酵節，七七節，搭寮á節，一年三pái，lóng到耶和華你上帝ê面前，tī伊所beh揀ê所在；也m̄-thang空手到耶和華ê面前；
<sup>17</sup> ta̍k人tio̍h照伊ê氣力來獻，就是照耶和華你上帝所賞賜你ê福份。
<sup>18</sup> 你tio̍h tī耶和華你ê上帝所賞賜ta̍k-ê城門內，照你hiah-ê支派，為家己設立審判官kap官長；in tio̍h照公義ê判斷，來審判百姓。
<sup>19</sup> 你ê審判m̄-thang冤枉，m̄-thang看人ê外貌，也m̄-thang受pò͘賂；因為pò͘賂會hō͘智慧ê人目睭chhiⁿ-mî，koh會 hō͘義人ê話péng-倒tńg。
<sup>20</sup> 你tio̍h追jip至公至義，hō͘你能活，承接耶和華你上帝所賞賜你ê地。
<sup>21</sup> 你為家己所起耶和華你上帝ê壇，m̄-thang tī hit邊á栽甚麼樹木，做A-sià-la̍h；
<sup>22</sup> 也m̄-thang為家己chhāi雕刻ê柱；這是耶和華你ê上帝所怨恨ê。

</p></div><div class="p_right"><div class="chap">=== 申命記 · 第 16 章 ===</div><p>
<sup>1</sup> Lí tio̍h chù-ì A-pit ge̍h, lâi siú Iâ-hô-hoa lí Siōng-tè ê pôaⁿ-kè-choeh;  in-ūi Iâ-hô-hoa lí Siōng-tè tī A-pit ge̍h mî-sî chhōa lí chhut Ai-ki̍p.
<sup>2</sup> Lí tio̍h tī Iâ-hô-hoa só͘ beh kéng lâi an-tì I ê miâ ê só͘-chāi, tùi lí ê iûⁿ-kûn gû-kûn, ēng jû-oa̍t-choeh ê cheng-siⁿ, hiàn-chè hō͘ Iâ-hô-hoa lí ê Siōng-tè.
<sup>3</sup> Lí m̄-thang ēng ū-kàⁿ ê piáⁿ chham teh chia̍h;  chhit-ji̍t kú lí tio̍h ēng bô-kàⁿ ê piáⁿ chham teh chia̍h, chiū-sī khùn-khó͘ ê piáⁿ;  beh hō͘ lí it-seng ê ji̍t kì-tit lí chhut Ai-ki̍p tōe ê ji̍t;  in-ūi lí chhut Ai-ki̍p tōe ê sî chin kóaⁿ-kín.
<sup>4</sup> Tī lí ê sì-kéng-lāi, chhit-ji̍t kú lóng m̄-thang khòaⁿ-kìⁿ kàⁿ;  thâu-chi̍t-ji̍t ê-hng só͘ hiàn ê chè-bah, m̄-thang lâu chi̍t-tiám-á kàu thiⁿ-kng.
<sup>5</sup> Tī Iâ-hô-hoa lí Siōng-tè só͘ siúⁿ-sù hiah ê siâⁿ-mn̂g-lāi lí m̄-thang hiàn pôaⁿ-kè-choeh ê chè.
<sup>6</sup> To̍k-to̍k tio̍h tī Iâ-hô-hoa lí Siōng-tè só͘ beh kéng chòe an-tì I ê miâ ê só͘-chāi, kàu ê-hng ji̍t-lo̍h ê sî, chiū-sī lí chhut Ai-ki̍p ê sî, tio̍h hiàn pôaⁿ-kè-choeh ê chè;
<sup>7</sup> tio̍h tī Iâ-hô-hoa lí Siōng-tè só͘ beh kéng ê só͘-chāi, pek lâi chia̍h i;  keh chá-khí lí oa̍t-tò-khì lí ê pò͘-pîⁿ.
<sup>8</sup> Lí tio̍h chia̍h bô-kàⁿ-piáⁿ la̍k-ji̍t;  tē-chhit ji̍t lí tio̍h siú Iâ-hô-hoa lí Siōng-tè ê giâm-siok-hōe;  lóng m̄-thang chòe-kang.
<sup>9</sup> Lí tio̍h ūi ka-kī sǹg chhit ê chhit-ji̍t; tùi lí khí-thâu ēng liâm-á koah ngó͘-kok ê sî, chiū sǹg chhit ê chhit-ji̍t.
<sup>10</sup> Lí tio̍h tī Iâ-hô-hoa lí Siōng-tè ê bīn-chêng siú chhit-chhit-ji̍t-choeh;  chiong lí ê chhiú ê lé-mi̍h hōng-hiàn, sī chiàu lí ê sim só͘ goān-ê, iā chiàu Iâ-hô-hoa lí ê Siōng-tè sù-hok lí ê.
<sup>11</sup> Lí kap lí ê kiáⁿ, cha-bó͘-kiáⁿ, lô͘-po̍k, lú-pī, kap tiàm tī lí siâⁿ-mn̂g-lāi ê Lī-bī lâng, í-ki̍p tī lín tiong-kan kià-kha-ê, kap ko͘-jî, kóaⁿ-hū, lóng tio̍h tī Iâ-hô-hoa lí ê Siōng-tè só͘ beh kéng an-tì I ê miâ ê só͘-chāi, tī Iâ-hô-hoa lí Siōng-tè ê bīn-chêng hoaⁿ-hí.
<sup>12</sup> Lí tio̍h kì-tit lí tī Ai-ki̍p bat chòe lô͘-châi;  lí tio̍h chip-siú lâi kiâⁿ chiah ê lu̍t-lē.
<sup>13</sup> Gō͘-kak-tiûⁿ kap chiú-khut só͘ chhut ê, lí siu-khǹg liáu-āu, tio̍h siú tah chháu-liâu-á choeh chhit-ji̍t;
<sup>14</sup> siú choeh ê sî, lí kap lí ê kiáⁿ, cha-bó͘-kiáⁿ, lô͘-po̍k, lú-pī, kap tiàm tī lí siâⁿ-mn̂g-lāi ê Lī-bī lâng, í-ki̍p kià-kha-ê, kap ko͘-jî, kóaⁿ-hū, lóng tio̍h hoaⁿ-hí.
<sup>15</sup> Tī Iâ-hô-hoa só͘ beh kéng ê só͘-chāi, lí tio̍h siú Iâ-hô-hoa lí ê Siōng-tè ê choeh chhit-ji̍t;  in-ūi Iâ-hô-hoa lí ê Siōng-tè tī lí it-chhè ê bu̍t-sán, kap lí ê chhiú it-chhè só͘ chòe ê, beh sù-hok lí, lí chiū chin tōa hoaⁿ-hí.
<sup>16</sup> Lí it-chhè ê ta-po͘-teng, tio̍h tī tû-kàⁿ-choeh, chhit-chhit-choeh, tah-liâu-á choeh, chi̍t-nî saⁿ-pái, lóng kàu Iâ-hô-hoa lí Siōng-tè ê bīn-chêng, tī I só͘ beh kéng ê só͘-chāi;  iā m̄-thang khang-chhiú kàu Iâ-hô-hoa ê bīn-chêng;
<sup>17</sup> ta̍k-lâng tio̍h chiàu i ê khùi-la̍t lâi hiàn, chiū-sī chiàu Iâ-hô-hoa lí Siōng-tè só͘ siúⁿ-sù lí ê hok-hūn.
<sup>18</sup> Lí tio̍h tī Iâ-hô-hoa lí ê Siōng-tè só͘ siúⁿ-sù ta̍k ê siâⁿ-mn̂g-lāi, chiàu lí hiah ê chi-phài, ūi ka-kī siat-li̍p sím-phòaⁿ-koaⁿ kap koaⁿ-tiúⁿ; in tio̍h chiàu kong-gī ê phòaⁿ-toàn, lâi sím-phòaⁿ peh-sìⁿ.
<sup>19</sup> Lí ê sím-phòaⁿ m̄-thang oan-óng, m̄-thang khòaⁿ lâng ê gōa-māu, iā m̄-thang siū pò͘-lō͘;  in-ūi pò͘-lō͘ ōe hō͘ tì-hūi ê lâng ba̍k-chiu chhiⁿ-mî, koh ōe hō͘ gī-lâng ê ōe péng-tò-tńg.
<sup>20</sup> Lí tio̍h tui-jip chì-kong chì-gī, hō͘ lí ōe oa̍h, sêng-chiap Iâ-hô-hoa lí Siōng-tè só͘ siúⁿ-sù lí ê tōe.
<sup>21</sup> Lí ūi ka-kī só͘ khí Iâ-hô-hoa lí Siōng-tè ê tôaⁿ, m̄-thang tī hit piⁿ-á chai sím-mi̍h chhiū-ba̍k, chòe A-sià-la̍h;
<sup>22</sup> iā m̄-thang ūi ka-kī chhāi tiau-khek ê thiāu;  che sī Iâ-hô-hoa lí ê Siōng-tè só͘ oàn-hūn ê.

</p></div></div><div class="p_outer"><div class="p_left"> <div class="chap">=== 申命記 · 第 17 章 ===</div><p>
<sup>1</sup> 見有破相，á是有甚麼pháiⁿ樣ê牛羊，你m̄-thang祭獻耶和華你ê上帝；因為這是耶和華你ê上帝所厭惡ê。
<sup>2</sup> Tī lín中間，tī耶和華你上帝所賞賜你hiah-ê城ê中間，若tú-tio̍h有人，或是男，或是女，行耶和華你上帝所看做pháiⁿ-ê，違背伊ê約，
<sup>3</sup> 去服事別ê上帝來敬拜伊，或是日，或是月，á是天頂ê萬象，是我所bē-bat命令ê；
<sup>4</sup> 若有人kā你講，你也已經聽見，就tio̍h詳細探聽；看ah，果然有影，實在有chit-ê可惡ê事，行tī以色列中；
<sup>5</sup> 你tio̍h將行chit-ê pháiⁿ-tāi ê ta-po͘人，á是婦人人，拖到城門外，用石頭tìm hit-ê ta-po͘人，á是婦人人，hō͘伊死。
<sup>6</sup> Tio̍h憑兩個干證，á是三個干證ê嘴，應該死ê tio̍h hō͘伊死；若憑一人ê嘴做干證，就m̄-thang hō͘伊死；
<sup>7</sup> 干證ê tio̍h做頭下手tìm伊，然後眾百姓也下手hō͘伊死；án-ni就tùi lín中間除去hit-ê pháiⁿ。
<sup>8</sup> 你城門內若有冤家ê事，或是因為流血，或是因為相告，或是因為相phah，是你所bōe曉得斷ê，你就tio̍h起來，去耶和華你上帝所beh揀ê所在；
<sup>9</sup> 見祭司利未人，kap當時ê審判官，來問in；in beh將判詞指示你；
<sup>10</sup> in tī耶和華所beh揀ê所在指示你ê判詞，你tio̍h照án-ni行；見in所教示你ê，tio̍h執守來行伊；
<sup>11</sup> tio̍h照in所beh教示你法度ê宗旨，也tio̍h照in所kā你講ê判斷來行；in所指示你ê判詞，你m̄-thang偏左偏右。
<sup>12</sup> 若有人自專行，m̄聽祭司，就是tī-hia khiā-teh來服事耶和華你ê上帝ê，á是m̄聽審判官，就tio̍h hō͘ hit人死；án-ni你就tùi以色列中除去hit-ê pháiⁿ；
<sup>13</sup> 百姓beh lóng聽見來驚，無koh自專行。
<sup>14</sup> 你到耶和華你上帝所賞賜你ê地，得tio̍h hit所在來khiā起ê時，若講，我beh設立王做我ê頭，親像我四圍ê列國一樣，
<sup>15</sup> 你的確tio̍h設立耶和華你上帝所揀ê人做王，做你ê頭；對你ê兄弟中設立一人做王，做你ê頭；外國人，m̄是你ê兄弟ê，你m̄-thang設立做你ê頭。
<sup>16</sup> 總是王m̄-thang為tio̍h家己加添chōe-chōe隻馬，也m̄-thang為tio̍h beh加添khah-chōe隻馬，hō͘百姓tò去埃及，因為耶和華bat命令lín講：Lín莫koh tùi hit條路tò去。
<sup>17</sup> 伊也m̄-thang為家己娶chōe-chōe后妃，驚了伊ê心悖謬；伊也m̄-thang為本身積聚chōe-chōe金銀。
<sup>18</sup> 伊坐伊ê國位ê時，tio̍h用一本冊抄寫chit-ê律法，tio̍h tùi hit本存tī祭司利未人ê面前ê來抄伊；
<sup>19</sup> Hit本tio̍h hē tī伊hia，一世人tio̍h讀伊；thang學習敬畏耶和華伊ê上帝；tio̍h執守chit-ê律法一切ê話，kap chiah-ê律例來行伊；
<sup>20</sup> 免得伊自高來看輕兄弟；koh免得伊偏左偏右，來離開chit-ê誡命；thang hō͘伊kap伊ê kiáⁿ孫tī以色列中國位久長。

</p></div><div class="p_right"><div class="chap">=== 申命記 · 第 17 章 ===</div><p>
<sup>1</sup> Kìⁿ-ū phòa-siùⁿ, á-sī ū sím-mi̍h pháiⁿ-iūⁿ ê gû iûⁿ, lí m̄-thang chè-hiàn Iâ-hô-hoa lí ê Siōng-tè;  in-ūi che sī Iâ-hô-hoa lí ê Siōng-tè só͘ iàm-ò͘ⁿ ê.
<sup>2</sup> Tī lín tiong-kan, tī Iâ-hô-hoa lí Siōng-tè só͘ siúⁿ-sù lí hiah ê siâⁿ ê tiong-kan, nā tú-tio̍h ū lâng, he̍k-sī lâm, he̍k-sī lú, kiâⁿ Iâ-hô-hoa lí Siōng-tè só͘ khòaⁿ-chòe pháiⁿ-ê, ûi-pōe I ê iok,
<sup>3</sup> khì ho̍k-sāi pa̍t ê siōng-tè lâi kèng-pài i, he̍k-sī ji̍t, he̍k-sī ge̍h, á-sī thiⁿ-téng ê bān-siōng, sī góa só͘ bē-bat bēng-lēng-ê;
<sup>4</sup> nā ū lâng kā lí kóng, lí iā í-keng thiaⁿ-kìⁿ, chiū tio̍h siông-sè thàm-thiaⁿ;  khòaⁿ ah, kó-jiân ū-iáⁿ, si̍t-chāi ū chit-ê khó-ò͘ⁿ ê sū, kiâⁿ tī Í-sek-lia̍t tiong;
<sup>5</sup> lí tio̍h chiong kiâⁿ chit ê pháiⁿ-tāi ê ta-po͘-lâng, á-sī hū-jîn-lâng, thoa kàu siâⁿ-mn̂g-gōa, ēng chio̍h-thâu tìm hit ê ta-po͘-lâng, á-sī hū-jîn-lâng, hō͘ i sí.
<sup>6</sup> Tio̍h pîn nn̄g ê kan-chèng, á-sī saⁿ ê kan-chèng ê chhùi, eng-kai sí-ê tio̍h hō͘ i sí;  nā pîn chi̍t-lâng ê chhùi chòe kan-chèng, chiū m̄-thang hō͘ i sí;
<sup>7</sup> kan-chèng-ê tio̍h chòe-thâu hē chhiú tìm i, jiân-āu chèng peh-sìⁿ iā hē chhiú hō͘ i sí;  án-ni chiū tùi lín tiong-kan tû-khì hit ê pháiⁿ.
<sup>8</sup> Lí siâⁿ-mn̂g-lāi nā ū oan-ke ê sū, he̍k-sī in-ūi lâu-huih, he̍k-sī in-ūi saⁿ-kò, he̍k-sī in-ūi saⁿ-phah, sī lí só͘ bōe hiáu-tit toàn ê, lí chiū tio̍h khí-lâi, khì Iâ-hô-hoa lí Siōng-tè só͘ beh kéng ê só͘-chāi;
<sup>9</sup> kìⁿ chè-si Lī-bī lâng, kap tng-sî ê sím-phòaⁿ-koaⁿ, lâi mn̄g in;  in beh chiong phòaⁿ-sû chí-sī lí;
<sup>10</sup> in tī Iâ-hô-hoa só͘ beh kéng ê só͘-chāi chí-sī lí ê phòaⁿ-sû, lí tio̍h chiàu án-ni kiâⁿ;  kìⁿ in só͘ kà-sī lí ê, tio̍h chip-siú lâi kiâⁿ i;
<sup>11</sup> tio̍h chiàu in só͘ beh kà-sī lí hoat-tō͘ ê chong-chí, iā tio̍h chiàu in só͘ kā lí kóng ê phòaⁿ-toàn lâi kiâⁿ;  in só͘ chí-sī lí ê phòaⁿ-sû, lí m̄-thang phian-chó phian-iū.
<sup>12</sup> Nā ū lâng chū-choan kiâⁿ, m̄-thiaⁿ chè-si, chiū-sī tī-hia khiā-teh lâi ho̍k-sāi Iâ-hô-hoa lí ê Siōng-tè ê, á-sī m̄-thiaⁿ sím-phòaⁿ-koaⁿ, chiū tio̍h hō͘ hit-lâng sí;  án-ni lí chiū tùi Í-sek-lia̍t tiong tû-khì hit ê pháiⁿ;
<sup>13</sup> peh-sìⁿ beh lóng thiaⁿ-kìⁿ lâi kiaⁿ, bô koh chū-choan kiâⁿ.
<sup>14</sup> Lí kàu Iâ-hô-hoa lí Siōng-tè só͘ siúⁿ-sù lí ê tōe, tit-tio̍h hit só͘-chāi lâi khiā-khí ê sî, nā kóng, Góa beh siat-li̍p ông chòe góa ê thâu, chhin-chhiūⁿ góa sì-ûi ê lia̍t-kok chi̍t-iūⁿ,
<sup>15</sup> lí tek-khak tio̍h siat-li̍p Iâ-hô-hoa lí Siōng-tè só͘ kéng ê lâng chòe-ông, chòe lí ê thâu; tùi lí ê hiaⁿ-tī tiong siat-li̍p chi̍t-lâng chòe-ông, chòe lí ê thâu;  gōa-kok lâng, m̄-sī lí ê hiaⁿ-tī ê, lí m̄-thang siat-li̍p chòe lí ê thâu.
<sup>16</sup> Chóng-sī ông m̄-thang ūi-tio̍h ka-kī ke-thiⁿ chōe-chōe chiah bé, iā m̄-thang ūi-tio̍h beh ke-thiⁿ khah-chōe chiah bé, hō͘ peh-sìⁿ tò-khì Ai-ki̍p, in-ūi Iâ-hô-hoa bat bēng-lēng lín kóng, Lín bo̍h koh tùi hit tiâu lō͘ tò-khì.
<sup>17</sup> I iā m̄-thang ūi ka-kī chhōa chōe-chōe hō͘-hui, kiaⁿ-liáu i ê sim pōe-biū;  i iā m̄-thang ūi pún-sin chek-chū chōe-chōe kim-gûn.
<sup>18</sup> I chē i ê kok-ūi ê sî, tio̍h ēng chi̍t pún chheh chhau-siá chit ê lu̍t-hoat, tio̍h tùi hit-pún chûn tī chè-si Lī-bī lâng ê bīn-chêng ê lâi chhau i;
<sup>19</sup> hit-pún tio̍h hē tī i hia, chi̍t-sì-lâng tio̍h tha̍k i;  thang ha̍k-si̍p kèng-ùi Iâ-hô-hoa i ê Siōng-tè;  tio̍h chip-siú chit ê lu̍t-hoat it-chhè ê ōe, kap chiah ê lu̍t-lē lâi kiâⁿ i;
<sup>20</sup> bián-tit i chū-ko lâi khòaⁿ-khin hiaⁿ-tī; koh bián-tit i phian-chó phian-iū, lâi lī-khui chit ê kài-bēng;  thang hō͘ i kap i ê kiáⁿ-sun tī Í-sek-lia̍t tiong kok-ūi kú-tn̂g.

</p></div></div><div class="p_outer"><div class="p_left"> <div class="chap">=== 申命記 · 第 18 章 ===</div><p>
<sup>1</sup> 祭司利未人，thong利未ê支派，in tī以色列中無份無業；in所beh食ê，就是耶和華ê火祭，kap伊ê業。
<sup>2</sup> In tī in兄弟中無產業，耶和華做in ê產業，照所對in講ê。
<sup>3</sup> 祭司tùi百姓所應該得tio̍h ê份就是chiah-ê；見若獻牛á是羊做祭ê，tio̍h將前腿，kap兩個嘴phóe，kap肚，hō͘祭司。
<sup>4</sup> 你ê五穀，你ê酒，你ê油，起頭收成ê，kap起頭剪ê羊毛，lóng tio̍h hō͘伊。
<sup>5</sup> 因為耶和華你ê上帝對你眾支派揀伊，hō͘伊kap伊ê kiáⁿ孫，奉耶和華ê名，khiā-teh，服事伊到永遠。
<sup>6</sup> 若有利未人無論寄腳tī以色列中toh落一座城門內，tùi hia出來，專心意愛到耶和華所beh揀ê所在，
<sup>7</sup> 就伊beh奉耶和華伊上帝ê名服事，親像伊眾兄弟hiah-ê khiā tī耶和華面前ê利未人一樣；
<sup>8</sup> tī伊賣祖公ê業以外，伊所得tio̍h食ê份額tio̍h kap in憑。
<sup>9</sup> 你若到耶和華你上帝所賞賜你ê地，你m̄-thang學hiah-ê國可惡ê事來行。
<sup>10</sup> Lín中間m̄-thang有人hō͘ kiáⁿ cha-bó͘-kiáⁿ經過火，行邪術ê、占卜ê、看命ê、做司公ê；
<sup>11</sup> 畫符ê、做童乩 ê、行魔術ê、牽亡ê；
<sup>12</sup> 因為見若行hiah-ê事ê，lóng是耶和華所厭惡；也是為tio̍h chiah-ê可惡ê事，耶和華你ê上帝對你ê面前趕in出。
<sup>13</sup> 你對tī耶和華你ê上帝，tio̍h做完全ê人。
<sup>14</sup> 因為你所beh承接hiah-ê國，lóng聽thàn占卜ê，行邪術ê；論到你，就耶和華你ê上帝m̄准你án-ni行。
<sup>15</sup> 耶和華你ê上帝beh tùi lín中間，tùi lín ê兄弟，興起先知親像我，lín tio̍h聽thàn伊。
<sup>16</sup> 照你tī Hô-lia̍t聚會ê日，tùi耶和華你上帝一切所求ê，講：莫得hō͘我koh聽見耶和華我ê上帝ê聲；也莫得hō͘我koh看見chit-ê大火，免得我死無。
<sup>17</sup> 耶和華就對我講，In所講ê是好。
<sup>18</sup> 我beh tī in兄弟中，kā in興起一個先知親像你，我beh將我ê話hē tī伊ê嘴，伊beh將我一切所命令ê對in講。
<sup>19</sup> 伊託我ê名來傳我ê話，人若m̄聽，我beh辦伊。
<sup>20</sup> 總是先知自專託我ê名，講我所無命令伊講ê話，á是奉別ê上帝ê名來講：hit-ê先知tio̍h死。
<sup>21</sup> 你ê心若想講：耶和華所無講ê話，阮beh-thái會知ah？
<sup>22</sup> 若有先知託耶和華ê名來講ê，hit-ê事若無成，也無應驗，這是耶和華所無講ê，是hit-ê先知自專來講ê，你莫得驚伊。

</p></div><div class="p_right"><div class="chap">=== 申命記 · 第 18 章 ===</div><p>
<sup>1</sup> Chè-si Lī-bī lâng, thong Lī-bī ê chi-phài, in tī Í-sek-lia̍t tiong bô hūn bô gia̍p;  in só͘ beh chia̍h-ê, chiū-sī Iâ-hô-hoa ê hé-chè, kap I ê gia̍p.
<sup>2</sup> In tī in hiaⁿ-tī tiong bô sán-gia̍p, Iâ-hô-hoa chòe in ê sán-gia̍p,  chiàu só͘ tùi in kóng ê.
<sup>3</sup> Chè-si tùi peh-sìⁿ só͘ eng-kai tit-tio̍h ê hūn chiū-sī chiah-ê;  kìⁿ-nā hiàn gû á-sī iûⁿ chòe chè ê, tio̍h chiong chêng thúi, kap nn̄g ê chhùi-phóe, kap tō͘, hō͘ chè-si.
<sup>4</sup> Lí ê ngó͘-kok, lí ê chiú, lí ê iû, khí-thâu siu-sêng ê, kap khí-thâu chián ê iûⁿ-mn̂g, lóng tio̍h hō͘ i.
<sup>5</sup> In-ūi Iâ-hô-hoa lí ê Siōng-tè tùi lí chèng chi-phài kéng i, hō͘ i kap i ê kiáⁿ-sun, hōng Iâ-hô-hoa ê miâ, khiā-teh, ho̍k-sāi I kàu éng-oán.
<sup>6</sup> Nā ū Lī-bī lâng bô-lūn kià-kha tī Í-sek-lia̍t tiong toh-lo̍h chi̍t chō siâⁿ-mn̂g-lāi, tùi hia chhut-lâi, choan-sim ì-ài kàu Iâ-hô-hoa só͘ beh kéng ê só͘-chāi,
<sup>7</sup> chiū i beh hōng Iâ-hô-hoa i Siōng-tè ê miâ ho̍k-sāi, chhin-chhiūⁿ i chèng hiaⁿ-tī hiah-ê khiā tī Iâ-hô-hoa bīn-chêng ê Lī-bī lâng chi̍t-iūⁿ;
<sup>8</sup> tī i bōe chó͘-kong ê gia̍p í-gōa, i só͘ tit-tio̍h chia̍h ê hūn-gia̍h tio̍h kap in pîⁿ.
<sup>9</sup> Lí nā kàu Iâ-hô-hoa lí Siōng-tè só͘ siúⁿ-sù lí ê tōe, lí m̄-thang o̍h hiah ê kok khó-ò͘ⁿ ê sū lâi kiâⁿ.
<sup>10</sup> Lín tiong-kan m̄-thang ū lâng hō͘ kiáⁿ cha-bó͘-kiáⁿ keng-kè hé, kiâⁿ siâ-su̍t ê, chiam-pok ê, khòaⁿ-miā ê, chòe sai-kong ê;
<sup>11</sup> ūi-hû ê, chòe tâng-ki ê, kiâⁿ mô͘-su̍t ê, khan-bông ê;
<sup>12</sup> in-ūi kìⁿ-nā kiâⁿ hiah ê sū ê, lóng sī Iâ-hô-hoa só͘ iàm-ò͘ⁿ;  iā sī ūi-tio̍h chiah ê khó-ò͘ⁿ ê sū, Iâ-hô-hoa lí ê Siōng-tè tùi lí ê bīn-chêng kóaⁿ in chhut.
<sup>13</sup> Lí tùi tī Iâ-hô-hoa lí ê Siōng-tè, tio̍h chòe oân-choân ê lâng.
<sup>14</sup> In-ūi lí só͘ beh sêng-chiap hiah ê kok, lóng thiaⁿ-thàn chiam-pok ê, kiâⁿ siâ-su̍t ê;  lūn-kàu lí, chiū Iâ-hô-hoa lí ê Siōng-tè m̄-chún lí án-ni kiâⁿ.
<sup>15</sup> Iâ-hô-hoa lí ê Siōng-tè beh tùi lín tiong-kan, tùi lín ê hiaⁿ-tī, heng-khí sian-ti chhin-chhiūⁿ góa, lín tio̍h thiaⁿ-thàn i.
<sup>16</sup> Chiàu lí tī Hô-lia̍t chū-hōe ê ji̍t, tùi Iâ-hô-hoa lí Siōng-tè it-chhè só͘ kiû-ê, kóng, Bo̍h-tit hō͘ góa koh thiaⁿ-kìⁿ Iâ-hô-hoa góa ê Siōng-tè ê siaⁿ;  iā bo̍h-tit hō͘ góa koh khòaⁿ-kìⁿ chit ê tōa-hé, bián-tit góa sí-bô.
<sup>17</sup> Iâ-hô-hoa chiū tùi góa kóng,  In só͘ kóng-ê sī hó.
<sup>18</sup> Góa beh tī in hiaⁿ-tī tiong, kā in heng-khí chi̍t ê sian-ti chhin-chhiūⁿ lí, Góa beh chiong Góa ê ōe hē tī i ê chhùi, i beh chiong Góa it-chhè só͘ bēng-lēng-ê tùi in kóng.
<sup>19</sup> I thok Góa ê miâ lâi thoân Góa ê ōe, lâng nā m̄-thiaⁿ, Góa beh pān i.
<sup>20</sup> Chóng-sī sian-ti chū-choan thok Góa ê miâ, kóng Góa só͘ bô bēng-lēng i kóng ê ōe, á-sī hōng pa̍t ê siōng-tè ê miâ lâi kóng, hit ê sian-ti tio̍h sí.
<sup>21</sup> Lí ê sim nā siūⁿ kóng, Iâ-hô-hoa só͘ bô kóng ê ōe, goán beh-thái ōe chai ah?
<sup>22</sup> Nā ū sian-ti thok Iâ-hô-hoa ê miâ lâi kóng-ê, hit ê sū nā bô chiâⁿ, iā bô èng-giām, che sī Iâ-hô-hoa só͘ bô kóng-ê, sī hit ê sian-ti chū-choan lâi kóng-ê, lí bo̍h-tit kiaⁿ i.

</p></div></div><div class="p_outer"><div class="p_left"> <div class="chap">=== 申命記 · 第 19 章 ===</div><p>
<sup>1</sup> 耶和華你ê上帝將來剪除hiah-ê國，就是耶和華你ê上帝用in ê地賞賜你ê，你承接in，來khiā起in ê城，kap in ê厝；
<sup>2</sup> Hit時你就tio̍h tī耶和華你上帝賞賜你做業ê地，kā伊分別三個城。
<sup>3</sup> Tio̍h將耶和華你上帝所賞賜你承接界內ê地，分做三坵(khu)，koh kā伊開路，hō͘ hiah-ê thâi人ê lóng thang走去hia。
<sup>4</sup> Thâi死人ê走去hia，就thang得tio̍h活，hit-ê例就是án-ni；見若平素無結怨錯誤來thâi死伊ê厝邊；
<sup>5</sup> 就是親像人kap伊ê厝邊去樹林，beh剉樹木，手kia̍h斧頭一下剉，beh剉hit-ê樹，斧頭肉lut去，傷tio̍h伊ê厝邊致到死，chit-ê人tio̍h走到hiah-ê城ê一個，就thang活teh；
<sup>6</sup> 免得報人命ê，當伊心火to̍h ê時，追jip thâi人ê人，因為路真遠jip-tio̍h就thâi死伊；其實伊m̄應該死，因為平時伊無怨恨伊。
<sup>7</sup> 所以我命令你講，Tio̍h kā伊分別三個城。
<sup>8</sup> 耶和華你ê上帝，若照伊對你ê列祖所chiù-chōa-ê，開闊你ê境界，將所應允賞賜你ê列祖ê全地hō͘你；
<sup>9</sup> 我今á日所命令你一切ê誡命，你若執守來行伊，疼耶和華你ê上帝，常常行伊hiah-ê道路，就tī chit三個城以外，tio̍h koh為家己加設三個城；
<sup>10</sup> 免得無罪ê血流tī耶和華你上帝所賞賜你做業ê地，致到流血ê罪歸tī你。
<sup>11</sup> 總是人若怨恨伊ê厝邊，bih teh起來phah伊，傷害伊到死，就走到hiah-ê城ê一個；
<sup>12</sup> 伊ê城ê長老就tio̍h差人，tùi hia帶伊出來，交tī報人命ê人ê手，hō͘伊死；
<sup>13</sup> 你ê目睭m̄-thang可憐伊；tī以色列中tio̍h除去無罪ê血，hō͘你thang得tio̍h福氣。
<sup>14</sup> Tī耶和華你上帝所賞賜你承接ê地，m̄-thang移徙厝邊ê界址；hit-ê是前ê人所chhāi tī你續接ê業ê內面ê。
<sup>15</sup> Kan-ta一人bōe-thang起來干證人甚麼pháiⁿ，甚麼罪，就是伊見所犯ê罪；的確tio̍h憑兩個干證ê人ê嘴，á是三個干證ê人ê嘴，chiah thang定伊ê案。
<sup>16</sup> 若有lām-sám干證ê起來攻擊某人，干證伊行pháiⁿ，
<sup>17</sup> 就chit兩個相chìⁿ ê人tio̍h khiā tī耶和華ê面前，kap當時ê祭司，kap審判官ê面前。
<sup>18</sup> 審判官tio̍h詳細查問；看ah，若做干證ê人，果然是假干證，用假干證beh害伊ê兄弟，
<sup>19</sup> lín就tio̍h款待伊，親像伊想beh款待伊ê兄弟ê；án-ni tùi lín中間除去hit-ê pháiⁿ。
<sup>20</sup> 其餘ê人聽見lóng beh驚，就tī lín中間無koh行chit號pháiⁿ。
<sup>21</sup> 你ê目睭m̄-thang可憐伊，tio̍h用命賠命，目睭賠目睭，嘴齒賠嘴齒，手賠手，腳賠腳。

</p></div><div class="p_right"><div class="chap">=== 申命記 · 第 19 章 ===</div><p>
<sup>1</sup> Iâ-hô-hoa lí ê Siōng-tè chiong-lâi chián-tû hiah ê kok, chiū-sī Iâ-hô-hoa lí ê Siōng-tè ēng in ê tōe siúⁿ-sù lí ê, lí sêng-chiap in, lâi khiā-khí in ê siâⁿ, kap in ê chhù;
<sup>2</sup> hit-sî lí chiū tio̍h tī Iâ-hô-hoa lí Siōng-tè siúⁿ-sù lí chòe-gia̍p ê tōe, kā i hun-piat saⁿ ê siâⁿ.
<sup>3</sup> Tio̍h chiong Iâ-hô-hoa lí Siōng-tè só͘ siúⁿ-sù lí sêng-chiap kài-lāi ê tōe, hun-chòe saⁿ-khu, koh kā i khui lō͘, hō͘ hiah ê thâi-lâng-ê lóng thang cháu-khì hia.
<sup>4</sup> Thâi-sí-lâng-ê cháu-khì hia, chiū thang tit-tio̍h oa̍h, hit ê lē chiū-sī án-ni;  kìⁿ-nā pêng-sò͘ bô kiat-oàn chhò-gō͘ lâi thâi-sí i ê chhù-piⁿ;
<sup>5</sup> chiū-sī chhin-chhiūⁿ lâng kap i ê chhù-piⁿ khì chhiū-nâ, beh chhò chhiū-ba̍k, chhiú kia̍h pó͘-thâu chi̍t-ē chhò, beh chhò hit ê chhiū, pó͘-thâu-bah lut-khì, siong-tio̍h i ê chhù-piⁿ tì-kàu sí,  chit ê lâng tio̍h cháu kàu hiah ê siâⁿ ê chi̍t-ê, chiū thang oa̍h-teh;
<sup>6</sup> bián-tit pò-jîn-bēng-ê, tng i sim-hé to̍h ê sî, tui-jip thâi-lâng ê lâng, in-ūi lō͘ chin-hn̄g jip-tio̍h chiū thâi-sí i;  kî-si̍t i m̄ eng-kai sí, in-ūi pêng-sî i bô oàn-hūn i.
<sup>7</sup> Só͘-í góa bēng-lēng lí kóng, Tio̍h kā i hun-piat saⁿ ê siâⁿ.
<sup>8</sup> Iâ-hô-hoa lí ê Siōng-tè, nā chiàu I tùi lí ê lia̍t-chó͘ só͘ chiù-chōa-ê, khui-khoah lí ê kéng-kài, chiong só͘ èng-ún siúⁿ-sù lí ê lia̍t-chó͘ ê choân-tōe hō͘ lí;
<sup>9</sup> góa kin-á-ji̍t só͘ bēng-lēng lí it-chhè ê kài-bēng, lí nā chip-siú lâi kiâⁿ i, thiàⁿ Iâ-hô-hoa lí ê Siōng-tè, siông-siông kiâⁿ I hiah ê tō-lō͘, chiū tī chit saⁿ ê siâⁿ í-gōa, tio̍h koh ūi ka-kī ke-siat saⁿ ê siâⁿ;
<sup>10</sup> bián-tit bô-chōe ê huih lâu tī Iâ-hô-hoa lí Siōng-tè só͘ siúⁿ-sù lí chòe-gia̍p ê tōe, tì-kàu lâu-huih ê chōe kui tī lí.
<sup>11</sup> Chóng-sī lâng nā oàn-hūn i ê chhù-piⁿ, bih-teh khí-lâi phah i, siong-hāi i kàu sí, chiū cháu kàu hiah ê siâⁿ ê chi̍t-ê;
<sup>12</sup> i ê siâⁿ ê tiúⁿ-ló chiū tio̍h chhe lâng, tùi hia tòa i chhut-lâi, kau tī pò-jîn-bēng ê lâng ê chhiú, hō͘ i sí;
<sup>13</sup> lí ê ba̍k-chiu m̄-thang khó-lîn i;  tī Í-sek-lia̍t tiong tio̍h tû-khì bô-chōe ê huih, hō͘ lí thang tit-tio̍h hok-khì.
<sup>14</sup> Tī Iâ-hô-hoa lí Siōng-tè só͘ siúⁿ-sù lí sêng-chiap ê tōe, m̄-thang î-sóa chhù-piⁿ ê kài-chí;  hit-ê sī chêng ê lâng só͘ chhāi tī lí sòa-chiap ê gia̍p ê lāi-bīn ê.
<sup>15</sup> Kan-ta chi̍t-lâng bōe thang khí-lâi kan-chèng lâng sím-mi̍h pháiⁿ, sím-mi̍h chōe, chiū-sī i kìⁿ só͘ hoān ê chōe; tek-khak tio̍h pîn nn̄g ê kan-chèng ê lâng ê chhùi, á-sī saⁿ ê kan-chèng ê lâng ê chhùi, chiah thang tēng i ê àn.
<sup>16</sup> Nā ū lām-sám kan-chèng ê khí-lâi kong-kek bó͘ lâng, kan-chèng i kiâⁿ-pháiⁿ,
<sup>17</sup> chiū chit nn̄g-ê saⁿ-chìⁿ ê lâng tio̍h khiā tī Iâ-hô-hoa ê bīn-chêng, kap tng-sî ê chè-si, kap sím-phòaⁿ-koaⁿ ê bīn-chêng.
<sup>18</sup> Sím-phòaⁿ-koaⁿ tio̍h siông-sè chhâ-mn̄g;  khòaⁿ ah, nā chòe kan-chèng ê lâng, kó-jiân sī ké kan-chèng, ēng ké kan-chèng beh hāi i ê hiaⁿ-tī,
<sup>19</sup> lín chiū tio̍h khoán-thāi i, chhin-chhiūⁿ i siūⁿ beh khoán-thāi i ê hiaⁿ-tī ê;  án-ni tùi lín tiong-kan tû-khì hit ê pháiⁿ.
<sup>20</sup> Kî-û ê lâng thiaⁿ-kìⁿ lóng beh kiaⁿ, chiū tī lín tiong-kan bô koh kiâⁿ chit hō pháiⁿ.
<sup>21</sup> Lí ê ba̍k-chiu m̄-thang khó-lîn i, tio̍h ēng miā pê miā, ba̍k-chiu pê ba̍k-chiu, chhùi-khí pê chhùi-khí, chhiú pê chhiú, kha pê kha.

</p></div></div><div class="p_outer"><div class="p_left"> <div class="chap">=== 申命記 · 第 20 章 ===</div><p>
<sup>1</sup> 你出去kap對敵交戰ê時，看見馬、車，以及百姓比你khah-chōe-ê，m̄免驚in；因為chhōa你出埃及地ê耶和華你ê上帝kap你tī-teh。
<sup>2</sup> Lín teh-beh臨陣交戰ê時，祭司tio̍h到百姓ê面前宣布；
<sup>3</sup> 對in講，以色列人ah，lín tio̍h聽；lín今á日beh kap百姓對敵交戰，m̄-thang失膽，m̄-thang驚，來ngia̍uh-ngia̍uh-chhoah，也m̄-thang因為in來忍neh；
<sup>4</sup> 因為耶和華lín ê上帝就是kap lín相kap去ê，beh替lín kap對敵交戰來拯救lín。
<sup>5</sup> Hiah-ê官長也tio̍h對百姓宣布，講：Chī-chūi起新厝iáu未行落成ê禮 ah？伊tio̍h tò去in tau，驚了伊陣亡，別人行落成 ê禮。
<sup>6</sup> Chī-chūi種葡萄園，iáu未有用tio̍h伊ê果子ah？伊也thang tò去in tau，驚了伊陣亡，別人去用伊。
<sup>7</sup> Chī-chūi聘定bó͘，iáu未娶伊ah？伊也thang tò去in tau，驚了伊陣亡，別人娶伊。
<sup>8</sup> Hiah-ê官長koh tio̍h對百姓宣布，講：Chī-chūi驚惶失膽ah？伊thang tò去in tau，驚了伊ê兄弟ê心消溶，親像伊ê心一樣。
<sup>9</sup> Hiah-ê官長對百姓宣布明白，tio̍h設立hiah-ê軍長做頭來chhōa百姓。
<sup>10</sup> 你óa近一個城beh phah ê時，tio̍h事先對伊宣布和平ê話。
<sup>11</sup> 伊若用和平ê話答覆你，kā你開城門，hit中間所有ê百姓lóng beh做你ê差用，來服事你。
<sup>12</sup> 伊若m̄肯kap你和好，反tńg beh kap lín交戰，lín就tio̍h圍困伊。
<sup>13</sup> 耶和華你ê上帝用伊交付你，你就tio̍h用刀一盡thâi死伊hiah-ê ta-po͘丁；
<sup>14</sup> 獨獨婦女、gín-ná、cheng-siⁿ，kap城內一切所搶ê物，你thang搶伊來做家己ê路用；你所搶你ê對敵ê物，就是耶和華你上帝所賞賜你ê，你thang食用。
<sup>15</sup> 離開你遠遠hiah-ê城，m̄是chiah-ê列國ê城，你tio̍h án-ni款待伊。
<sup>16</sup> 獨獨屬chiah-ê百姓ê城，耶和華你上帝已經賞賜你做業，其中見有喘氣ê，你m̄-thang hō͘伊活teh；
<sup>17</sup> tio̍h照耶和華你上帝所命令你ê，將Hek人、A-mô͘-lī人、迦南人、Pí-lī-sé人、Hi-bī人、Iâ-pò͘-su人，一盡滅伊；
<sup>18</sup> 免得in教示lín學一切可惡ê事，就是in對tī in ê上帝所行ê，致到lín得罪耶和華lín ê上帝。
<sup>19</sup> 你若久久圍困一個城，攻擊beh取伊，就m̄-thang用斧頭phah-pháiⁿ樹木；因為你thang食伊ê果子，所以m̄-thang剉伊；田野ê樹木kiám是人，hō͘你圍困mah？
<sup>20</sup> 獨獨你所bat m̄是thang做食物ê樹，thang剉來毀壞伊，用伊來做攻城ê器具，攻擊hit-ê kap你交戰ê城，到攻破伊。

</p></div><div class="p_right"><div class="chap">=== 申命記 · 第 20 章 ===</div><p>
<sup>1</sup> Lí chhut-khì kap tùi-te̍k kau-chiàn ê sî, khòaⁿ-kìⁿ bé, chhia, í-ki̍p peh-sìⁿ pí lí khah-chōe-ê, m̄-bián kiaⁿ in;  in-ūi chhōa lí chhut Ai-ki̍p tōe ê Iâ-hô-hoa lí ê Siōng-tè kap lí tī-teh.
<sup>2</sup> Lín teh-beh lîm-tīn kau-chiàn ê sî, chè-si tio̍h kàu peh-sìⁿ ê bīn-chêng soan-pò͘;
<sup>3</sup> tùi in kóng, Í-sek-lia̍t lâng ah, lín tio̍h thiaⁿ;  lín kin-á-ji̍t beh kap peh-sìⁿ tùi-te̍k kau-chiàn, m̄-thang sit-táⁿ, m̄-thang kiaⁿ, lâi ngia̍uh-ngia̍uh-chhoah, iā m̄-thang in-ūi in lâi lún-neh;
<sup>4</sup> in-ūi Iâ-hô-hoa lín ê Siōng-tè chiū-sī kap lín saⁿ-kap khì ê, beh thòe lín kap tùi-te̍k kau-chiàn lâi chín-kiù lín.
<sup>5</sup> Hiah ê koaⁿ-tiúⁿ iā tio̍h tùi peh-sìⁿ soan-pò͘, kóng, Chī-chūi khí sin-chhù iáu-bē kiâⁿ lo̍k-sêng ê lé ah?  i tio̍h tò-khì in tau, kiaⁿ-liáu i tīn-bông, pa̍t-lâng kiâⁿ lo̍k-sêng ê lé.
<sup>6</sup> Chī-chūi chèng phû-tô-hn̂g, iáu-bē ū ēng-tio̍h i ê ké-chí ah?  i iā thang tò-khì in tau, kiaⁿ-liáu i tīn-bông, pa̍t-lâng khì ēng i.
<sup>7</sup> Chī-chūi phèng-tiāⁿ bó͘, iáu-bē chhōa i ah?  i iā thang tò-khì in tau, kiaⁿ-liáu i tīn-bông, pa̍t-lâng chhōa i.
<sup>8</sup> Hiah ê koaⁿ-tiúⁿ koh tio̍h tùi peh-sìⁿ soan-pò͘, kóng, Chī-chūi kiaⁿ-hiâⁿ sit-táⁿ ah?  i thang tò-khì in tau, kiaⁿ-liáu i ê hiaⁿ-tī ê sim siau-iûⁿ, chhin-chhiūⁿ i ê sim chi̍t-iūⁿ.
<sup>9</sup> Hiah ê koaⁿ-tiúⁿ tùi peh-sìⁿ soan-pò͘ bêng-pe̍k, tio̍h siat-li̍p hiah ê kun-tiúⁿ chòe-thâu lâi chhōa peh-sìⁿ.
<sup>10</sup> Lí óa-kūn chi̍t ê siâⁿ beh phah ê sî, tio̍h tāi-seng tùi i soan-pò͘ hô-pêng ê ōe.
<sup>11</sup> I nā ēng hô-pêng ê ōe tap-hok lí, kā lí khui siâⁿ-mn̂g, hit tiong-kan só͘ ū ê peh-sìⁿ lóng beh chòe lí ê chhe-ēng, lâi ho̍k-sāi lí.
<sup>12</sup> I nā m̄-khéng kap lí hô-hó, hoán-tńg beh kap lín kau-chiàn, lín chiū tio̍h ûi-khùn i.
<sup>13</sup> Iâ-hô-hoa lí ê Siōng-tè ēng i kau-hù lí, lí chiū tio̍h ēng to it-chīn thâi-sí i hiah ê ta-po͘-teng;
<sup>14</sup> to̍k-to̍k hū-lú, gín-ná, cheng-siⁿ, kap siâⁿ-lāi it-chhè só͘ chhiúⁿ ê mi̍h, lí thang chhiúⁿ i lâi chòe ka-kī ê lō͘-ēng;  lí só͘ chhiúⁿ lí ê tùi-te̍k ê mi̍h, chiū-sī Iâ-hô-hoa lí Siōng-tè só͘ siúⁿ-sù lí ê, lí thang chia̍h-ēng.
<sup>15</sup> Lī-khui lí hn̄g-hn̄g hiah ê siâⁿ, m̄-sī chiah ê lia̍t-kok ê siâⁿ, lí tio̍h án-ni khoán-thāi i.
<sup>16</sup> To̍k-to̍k sio̍k chiah ê peh-sìⁿ ê siâⁿ, Iâ-hô-hoa lí Siōng-tè í-keng siúⁿ-sù lí chòe-gia̍p, kî-tiong kìⁿ-ū chhoán-khùi ê, lí m̄-thang hō͘ i oa̍h-teh;
<sup>17</sup> tio̍h chiàu Iâ-hô-hoa lí Siōng-tè só͘ bēng-lēng lí ê, chiong Hek lâng, A-mô͘-lī lâng, Ka-lâm lâng, Pí-lī-sé lâng, Hi-bī lâng, Iâ-pò͘-su lâng, it-chīn bia̍t i;
<sup>18</sup> bián-tit in kà-sī lín o̍h it-chhè khó-ò͘ⁿ ê sū, chiū-sī in tùi tī in ê siōng-tè só͘ kiâⁿ ê, tì-kàu lín tek-chōe Iâ-hô-hoa lín ê Siōng-tè.
<sup>19</sup> Lí nā kú-kú ûi-khùn chi̍t ê siâⁿ, kong-kek beh chhú i, chiū m̄-thang ēng pó͘-thâu phah-pháiⁿ chhiū-ba̍k;  in-ūi lí thang chia̍h i ê ké-chí, só͘-í m̄-thang chhò i;  chhân-iá ê chhiū-ba̍k kiám-sī lâng, hō͘ lí ûi-khùn mah?
<sup>20</sup> To̍k-to̍k lí só͘ bat m̄-sī thang chòe chia̍h-mi̍h ê chhiū, thang chhò lâi húi-hoāi i, ēng i lâi chòe kong-siâⁿ ê khì-kū, kong-kek hit-ê kap lí kau-chiàn ê siâⁿ, kàu kong-phòa i.

</p></div></div><div class="p_outer"><div class="p_left"> <div class="chap">=== 申命記 · 第 21 章 ===</div><p>
<sup>1</sup> Tī耶和華你上帝所賞賜你做業ê地，若tú-tio̍h受thâi ê人倒tī田野，m̄知是chī-chūi thâi死ê；
<sup>2</sup> 你ê長老kap審判官tio̍h出來量伊，tùi受thâi ê人hit-tah，直到四圍hiah-ê城，
<sup>3</sup> 看toh落一個城離開受thâi ê人第一近；就hit-ê城ê長老tio̍h tùi牛群中取一隻bē-bat用伊來做工，bē-bat掛擔ê牛種á；
<sup>4</sup> Hit-ê城ê長老tio̍h牽牛種á到有長流水ê山谷，無種無作ê，tī hit-ê山谷kòng折牛種á ê頷頸。
<sup>5</sup> 祭司利未人ê kiáⁿ孫tio̍h近óa，因為耶和華你ê上帝揀in來服事伊，託耶和華ê名祝福；所有相告、相phah ê事，lóng tio̍h照in ê話來擬斷。
<sup>6</sup> Hit-ê城ê眾長老，就是離開受thâi ê人第一近ê，tio̍h tī hit-ê山谷中，所kòng折頷頸ê牛種á ê頂面來洗手；
<sup>7</sup> 也beh應來講：阮ê手bē-bat流chit-ê血，阮ê目睭也bē-bat看見。
<sup>8</sup> 耶和華ah，求你赦免你ê百姓以色列，你所贖回ê，莫得hō͘無罪ê血歸tī你ê百姓以色列。
<sup>9</sup> Án-ni流hit-ê血ê罪kap伊無干涉；án-ni就tùi lín中間除去流無罪ê血ê罪；是你有行耶和華看做好ê。
<sup>10</sup> 你出去kap你ê對敵交戰ê時，耶和華你ê上帝將in交tī你ê手，你也掠in去；
<sup>11</sup> Hit時tī受掠ê人ê中間，若看見有美女，你也戀慕伊，beh娶伊做bó͘；
<sup>12</sup> 就thang娶到你ê家，伊就tio̍h剃頭毛，修指甲；
<sup>13</sup> thǹg去伊受掠ê時所穿ê衫，tiàm tī你ê家哀哭父母一月日；然後你thang kap伊同房，你做伊ê丈夫，伊做你ê bó͘。
<sup>14</sup> 後來你若無歡喜伊，就tio̍h hō͘伊chhut-chāi伊ê意思出去，決斷m̄-thang賣錢，也m̄-thang當做女婢款待伊；因為你已經kap伊成親。
<sup>15</sup> 人若有兩個bó͘，一個是伊所疼ê，一個是伊所怨ê，lóng有kā伊生kiáⁿ，總是大kiáⁿ是所怨ê bó͘生ê；
<sup>16</sup> 到hō͘ kiáⁿ承接業ê日，m̄-thang立受疼ê bó͘生ê kiáⁿ做大kiáⁿ，pôaⁿ過真ê大kiáⁿ，就是受怨ê bó͘ ê kiáⁿ；
<sup>17</sup> 總是tio̍h認所怨ê bó͘ ê kiáⁿ做大kiáⁿ，將所有ê業hō͘伊雙份；因為伊是伊氣力ê起頭，大kiáⁿ ê名份是伊ê。
<sup>18</sup> 人若有頑皮忤逆ê kiáⁿ，m̄聽in老父ê話，á是老母ê話，in雖然警戒伊，伊猶原m̄聽in；
<sup>19</sup> 伊ê父kap伊ê母tio̍h掠伊，拖伊出，帶到本城ê長老hia，就是伊本所在ê城門；
<sup>20</sup> kā hit-ê城ê長老講：阮chit-ê kiáⁿ頑皮忤逆，m̄聽阮ê話，lām-sám 開錢、貪食、好酒；
<sup>21</sup> Hit-ê城ê眾人就tio̍h用石頭tìm hō͘伊死；án-ni，就tùi lín中間除去hit-ê pháiⁿ。以色列眾人lóng beh聽見來驚。
<sup>22</sup> 人若犯應該死ê罪，受辦罪死，你若吊伊tī柴裡，
<sup>23</sup> 伊ê身屍m̄-thang吊tī柴裡過暝，的確tio̍h tī hit日埋葬伊，免得phah lâ-sâm耶和華你上帝賞賜你做業ê地；因為受吊死ê人是受上帝所咒詛ê。

</p></div><div class="p_right"><div class="chap">=== 申命記 · 第 21 章 ===</div><p>
<sup>1</sup> Tī Iâ-hô-hoa lí Siōng-tè só͘ siúⁿ-sù lí chòe-gia̍p ê tōe, nā tú-tio̍h siū-thâi ê lâng tó tī chhân-iá, m̄-chai sī chī-chūi thâi-sí ê;
<sup>2</sup> lí ê tiúⁿ-ló kap sím-phòaⁿ-koaⁿ tio̍h chhut-lâi niû i, tùi siū-thâi ê lâng hit-tah, ti̍t-kàu sì-ûi hiah ê siâⁿ,
<sup>3</sup> khòaⁿ toh-lo̍h chi̍t ê siâⁿ lī-khui siū-thâi ê lâng tē-it kūn;  chiū hit ê siâⁿ ê tiúⁿ-ló tio̍h tùi gû-kûn tiong chhú chi̍t-chiah bē-bat ēng i lâi chòe-kang, bē-bat kòa-taⁿ ê gû-chéng-á;
<sup>4</sup> hit ê siâⁿ ê tiúⁿ-ló tio̍h khan gû-chéng-á kàu ū tn̂g-lâu-chúi ê soaⁿ-kok, bô chèng bô choh-ê, tī hit ê soaⁿ-kok kòng-chi̍h gû-chéng-á ê ām-kún.
<sup>5</sup> Chè-si Lī-bī lâng ê kiáⁿ-sun tio̍h kūn-óa, in-ūi Iâ-hô-hoa lí ê Siōng-tè kéng in lâi ho̍k-sāi I, thok Iâ-hô-hoa ê miâ chiok-hok;  só͘ ū saⁿ-kò, saⁿ-phah ê sū, lóng tio̍h chiàu in ê ōe lâi gí-toàn.
<sup>6</sup> Hit ê siâⁿ ê chèng tiúⁿ-ló, chiū-sī lī-khui siū-thâi ê lâng tē-it kūn-ê, tio̍h tī hit ê soaⁿ-kok tiong, só͘ kòng-chi̍h ām-kún ê gû-chéng-á ê téng-bīn lâi sóe chhiú;
<sup>7</sup> iā beh ìn lâi kóng,  Goán ê chhiú bē-bat lâu chit ê huih, goán ê ba̍k-chiu iā bē-bat khòaⁿ-kìⁿ.
<sup>8</sup> Iâ-hô-hoa ah, kiû Lí sià-bián Lí ê peh-sìⁿ Í-sek-lia̍t, Lí só͘ sio̍k-hôe ê, bo̍h-tit hō͘ bô-chōe ê huih kui tī Lí ê peh-sìⁿ Í-sek-lia̍t.
<sup>9</sup> Án-ni lâu hit ê huih ê chōe kap i bô kan-sia̍p;  án-ni chiū tùi lín tiong-kan tû-khì lâu bô-chōe ê huih ê chōe;  sī lí ū kiâⁿ Iâ-hô-hoa khòaⁿ-chòe hó-ê.
<sup>10</sup> Lí chhut-khì kap lí ê tùi-te̍k kau-chiàn ê sî, Iâ-hô-hoa lí ê Siōng-tè chiong in kau tī lí ê chhiú, lí iā lia̍h in khì;
<sup>11</sup> hit-sî tī siū-lia̍h ê lâng ê tiong-kan, nā khòaⁿ-kìⁿ ū bí-lú, lí iā loân-bō͘ i, beh chhōa i chòe-bó͘;
<sup>12</sup> chiū thang chhōa kàu lí ê ke, i chiū tio̍h thì thâu-mn̂g, siu chńg-kah;
<sup>13</sup> thǹg-khì i siū-lia̍h ê sî só͘ chhēng ê saⁿ, tiàm tī lí ê ke ai-khàu pē-bú chi̍t-ge̍h-ji̍t;  jiân-āu lí thang kap i tâng-pâng, lí chòe i ê tiōng-hu, i chòe lí ê bó͘.
<sup>14</sup> Āu-lâi lí nā bô hoaⁿ-hí i, chiū tio̍h hō͘ i chhut-chāi i ê ì-sù chhut-khì, koat-toàn m̄-thang bōe-chîⁿ, iā m̄-thang tàng-chòe lú-pī khoán-thāi i;  in-ūi lí í-keng kap i sêng-chhin.
<sup>15</sup> Lâng nā ū nn̄g ê bó͘, chi̍t-ê sī i só͘ thiàⁿ-ê, chi̍t-ê sī i só͘ oàn-ê, lóng ū kā i siⁿ-kiáⁿ, chóng-sī tōa-kiáⁿ sī só͘ oàn ê bó͘ siⁿ-ê;
<sup>16</sup> kàu hō͘ kiáⁿ sêng-chiap gia̍p ê ji̍t, m̄-thang li̍p siū-thiàⁿ ê bó͘ siⁿ ê kiáⁿ chòe tōa-kiáⁿ, pôaⁿ-kè chin ê tōa-kiáⁿ, chiū-sī siū-oàn ê bó͘ ê kiáⁿ;
<sup>17</sup> chóng-sī tio̍h jīn só͘ oàn ê bó͘ ê kiáⁿ chòe tōa-kiáⁿ, chiong só͘ ū ê gia̍p hō͘ i siang-hūn;  in-ūi i sī i khùi-la̍t ê khí-thâu, tōa-kiáⁿ ê bêng-hūn sī i-ê.
<sup>18</sup> Lâng nā ū bân-phê ngó͘-ge̍k ê kiáⁿ, m̄-thiaⁿ in lāu-pē ê ōe, á-sī lāu-bú ê ōe, in sui-jiân kéng-kài i, i iû-goân m̄-thiaⁿ in;
<sup>19</sup> i ê pē kap i ê bú tio̍h lia̍h i, thoa i chhut, tòa-kàu pún-siâⁿ ê tiúⁿ-ló hia, chiū-sī i pún só͘-chāi ê siâⁿ-mn̂g;
<sup>20</sup> kā hit ê siâⁿ ê tiúⁿ-ló kóng, Goán chit ê kiáⁿ bân-phê ngó͘-ge̍k, m̄-thiaⁿ goán ê ōe, lām-sám khai-chîⁿ, tham-chia̍h, hò͘ⁿ-chiú;
<sup>21</sup> hit ê siâⁿ ê chèng-lâng chiū tio̍h ēng chio̍h-thâu tìm hō͘ i sí;  án-ni, chiū tùi lín tiong-kan tû-khì hit ê pháiⁿ.  Í-sek-lia̍t chèng-lâng lóng beh thiaⁿ-kìⁿ lâi kiaⁿ.
<sup>22</sup> Lâng nā hoān eng-kai sí ê chōe, siū pān-chōe sí, lí nā tiàu i tī chhâ-ni̍h,
<sup>23</sup> i ê sin-si m̄-thang tiàu tī chhâ-ni̍h kè-mî, tek-khak tio̍h tī hit-ji̍t bâi-chòng i, bián-tit phah lah-sap Iâ-hô-hoa lí Siōng-tè siúⁿ-sù lí chòe-gia̍p ê tōe;  in-ūi siū tiàu-sí ê lâng sī siū Siōng-tè só͘ chiù-chó͘ ê.

</p></div></div><div class="p_outer"><div class="p_left"> <div class="chap">=== 申命記 · 第 22 章 ===</div><p>
<sup>1</sup> 你若看見你ê兄弟ê牛，á是羊，行迷路，你m̄-thang tìⁿ無看見，你的確tio̍h hō͘伊倒tńg來你ê兄弟hia。
<sup>2</sup> 你ê兄弟若離開你遠，á是你m̄-bat伊，就tio̍h牽到你ê厝，留tī你hia，thèng候你ê兄弟來chhē，你chiah還伊。
<sup>3</sup> 你ê兄弟ê驢，á是伊ê衫，無論伊失落甚麼，伊失落，你所拾tio̍h ê，lóng tio̍h án-ni行，m̄-thang tìⁿ做無看見。
<sup>4</sup> 你若看見你ê兄弟ê驢，á是牛，跋倒tī路裡，m̄-thang tìⁿ做無看見，的確tio̍h幫贊伊，扶伊起來。
<sup>5</sup> 婦人人m̄-thang穿ta-po͘人所穿ê，ta-po͘人也m̄-thang穿婦人人ê衫；因為見若án-ni行ê，是耶和華你上帝所厭惡ê。
<sup>6</sup> 你若tī路裡tú-tio̍h鳥siū，或是tī樹裡，或是tī地裡，內面有鳥á-kiáⁿ，á是鳥卵，鳥母àⁿ鳥kiáⁿ，á是孵卵，你m̄-thang掠鳥kiáⁿ續掠鳥母；
<sup>7</sup> 的確tio̍h放鳥母去，總是鳥á-kiáⁿ你thang掠去；án-ni你就thang享受福氣koh食長歲壽。
<sup>8</sup> 你若起新厝，tio̍h做欗杆tī厝頂，免得人tùi hia跋落來；流血ê罪就歸tī你ê厝。
<sup>9</sup> M̄-thang用兩樣ê種子掖tī你ê葡萄園；驚了做一下無去，就是你所掖ê種子結實ê，kap你ê葡萄園結實ê，lóng無thang su-khia用。
<sup>10</sup> M̄-thang用牛kap驢相kap犁田。
<sup>11</sup> M̄-thang穿chham-chhap ê布料、羊毛kap幼苧合織ê。
<sup>12</sup> 你所moa ê衫tio̍h tī伊ê四圍做鬚。
<sup>13</sup> 人若娶bó͘，kap伊同房，
<sup>14</sup> 後來怨恨伊，譭謗伊pháiⁿ-tāi，phah-pháiⁿ伊ê名，講：我娶chit-ê cha-bó͘-kiáⁿ，kap伊同房，看伊無在室女ê憑據；
<sup>15</sup> Cha-bó͘-kiáⁿ ê父母tio̍h the̍h cha-bó͘-kiáⁿ在室女ê憑據出來，帶到伊本城門ê長老hia；
<sup>16</sup> Cha-bó͘-kiáⁿ ê老父tio̍h對長老講：我用我ê cha-bó͘-kiáⁿ hō͘ chit-ê人做bó͘，伊怨恨伊；
<sup>17</sup> 看ah，伊譭謗伊pháiⁿ-tāi，講：我看你ê cha-bó͘-kiáⁿ無在室女ê憑據；其實chit-ê是我ê cha-bó͘-kiáⁿ在室女ê憑據。父母就將hit-ê布排tī本城長老ê面前。
<sup>18</sup> Hit-ê城ê長老tio̍h掠hit-ê人來責罰伊；
<sup>19</sup> 也tio̍h罰伊一百銀，hō͘ cha-bó͘-kiáⁿ ê老父；因為伊有加誣以色列在室女ê pháiⁿ名；cha-bó͘-kiáⁿ猶原做伊ê bó͘，一世人m̄-thang離出伊。
<sup>20</sup> 總是chit-ê事若是真ê，cha-bó͘-kiáⁿ無在室女ê憑據；
<sup>21</sup> in tio̍h掠hit-ê cha-bó͘-kiáⁿ到伊ê老父ê厝ê門口，伊本城ê人tio̍h用石頭kā伊tìm死；因為伊tī以色列中行見笑ê事，tī伊ê老父ê家行淫亂；án-ni就tùi lín中間除去hit-ê pháiⁿ。
<sup>22</sup> 若tú-tio̍h有人kap嫁丈夫ê婦人人同房，姦夫kap hit-ê婦人人lóng tio̍h hō͘ in死；án-ni就tùi以色列ê中間除去hit-ê pháiⁿ。
<sup>23</sup> 若有cha-bó͘-kiáⁿ，是在室女ê，已經做人定tio̍h，有人tī城內tú-tio̍h伊，kap伊同房；
<sup>24</sup> 就lín tio̍h掠chit兩人出去到hit-ê城門，用石頭tìm死in；cha-bó͘-kiáⁿ，因為伊tī城內iáu-kú無哮救；ta-po͘人，因為伊凌辱伊ê厝邊ê bó͘；án-ni就tùi lín中間除去hit-ê pháiⁿ。
<sup>25</sup> 總是若有人tī田野tú-tio̍h已經聘定tio̍h ê cha-bó͘-kiáⁿ，hit人kā伊強姦；kan-ta hit-ê kā伊強姦ê人tio̍h死；
<sup>26</sup> 總是hit-ê cha-bó͘-kiáⁿ你m̄-thang怎樣辦伊；因為hit-ê cha-bó͘-kiáⁿ無應該死ê事；chit-ê tāi-chì是親像人起來攻擊伊ê厝邊，thâi死伊一樣；
<sup>27</sup> 因為伊tī田野tú-tio̍h伊，hit-ê做人定tio̍h ê cha-bó͘-gín-ná哮救，也無人救伊。
<sup>28</sup> 若ta-po͘人tú-tio̍h 未配人ê在室女，擒伊kap伊私通，hō͘人看見，
<sup>29</sup> 就hit-ê kap伊私通ê人，tio̍h the̍h五十ê銀，hō͘ cha-bó͘-gín-ná ê老父，因為伊已經凌辱伊；就tio̍h娶伊做bó͘，一世人m̄-thang離伊。
<sup>30</sup> 人m̄-thang娶老父ê後bó͘做bó͘，m̄-thang掀開伊ê老父ê衫á裾。

</p></div><div class="p_right"><div class="chap">=== 申命記 · 第 22 章 ===</div><p>
<sup>1</sup> Lí nā khòaⁿ-kìⁿ lí ê hiaⁿ-tī ê gû, á-sī iûⁿ, kiâⁿ bê-lō͘, lí m̄-thang tìⁿ bô khòaⁿ-kìⁿ, lí tek-khak tio̍h hō͘ i tò-tńg-lâi lí ê hiaⁿ-tī hia.
<sup>2</sup> Lí ê hiaⁿ-tī nā lī-khui lí hn̄g, á-sī lí m̄-bat i, chiū tio̍h khan kàu lí ê chhù, lâu tī lí hia, thèng-hāu lí ê hiaⁿ-tī lâi chhē, lí chiah hêng i.
<sup>3</sup> Lí ê hiaⁿ-tī ê lû, á-sī i ê saⁿ, bô-lūn i sit-lo̍h sím-mi̍h, i sit-lo̍h, lí só͘ khioh-tio̍h ê, lóng tio̍h án-ni kiâⁿ, m̄-thang tìⁿ-chòe bô khòaⁿ-kìⁿ.
<sup>4</sup> Lí nā khòaⁿ-kìⁿ lí ê hiaⁿ-tī ê lû, á-sī gû, poa̍h-tó tī lō͘-ni̍h, m̄-thang tìⁿ-chòe bô khòaⁿ-kìⁿ, tek-khak tio̍h pang-chān i, hû i khí-lâi.
<sup>5</sup> Hū-jîn-lâng m̄-thang chhēng ta-po͘-lâng só͘ chhēng ê,  ta-po͘-lâng iā m̄-thang chhēng hū-jîn-lâng ê saⁿ;  in-ūi kìⁿ-nā án-ni kiâⁿ ê, sī Iâ-hô-hoa lí Siōng-tè só͘ iàm-ò͘ⁿ ê.
<sup>6</sup> Lí nā tī lō͘-ni̍h tú-tio̍h chiáu-siū, he̍k-sī tī chhiū-ni̍h, he̍k-sī tī tōe-ni̍h, lāi-bīn ū chiáu-á-kiáⁿ, á-sī chiáu-nn̄g, chiáu-bú àⁿ chiáu-kiáⁿ, á-sī pū-nn̄g, lí m̄-thang lia̍h chiáu-kiáⁿ sòa lia̍h chiáu-bú;
<sup>7</sup> tek-khak tio̍h pàng chiáu-bú khì, chóng-sī chiáu-á-kiáⁿ lí thang lia̍h-khì;  án-ni lí chiū thang hióng-siū hok-khì koh chia̍h tn̂g hè-siū.
<sup>8</sup> Lí nā khí sin chhù, tio̍h chòe lân-kan tī chhù-téng, bián-tit lâng tùi hia poa̍h-lo̍h-lâi;  lâu-huih ê chōe chiū kui tī lí ê chhù.
<sup>9</sup> M̄-thang ēng nn̄g-iūⁿ ê chéng-chí iā tī lí ê phû-tô-hn̂g; kiaⁿ-liáu chòe chi̍t-ē bô-khì, chiū-sī lí só͘ iā ê chéng-chí kiat-si̍t-ê, kap lí ê phû-tô-hn̂g kiat-si̍t-ê, lóng bô thang su-khia ēng.
<sup>10</sup> M̄-thang ēng gû kap lû saⁿ-kap lôe-chhân.
<sup>11</sup> M̄-thang chhēng chham-chhap ê pò͘-liāu, iûⁿ-mn̂g kap iù-tōe ha̍p-chit-ê.
<sup>12</sup> Lí só͘ moa ê saⁿ tio̍h tī i ê sì-ûi chòe chhiu.
<sup>13</sup> Lâng nā chhōa-bó͘, kap i tâng-pâng,
<sup>14</sup> āu-lâi oàn-hūn i, húi-pòng i pháiⁿ-tāi, phah-pháiⁿ i ê miâ, kóng, Góa chhōa chit ê cha-bó͘-kiáⁿ, kap i tâng-pâng, khòaⁿ i bô chāi-sek-lú ê pîn-kù;
<sup>15</sup> cha-bó͘-kiáⁿ ê pē-bú tio̍h the̍h cha-bó͘-kiáⁿ chāi-sek-lú ê pîn-kù chhut-lâi, tòa kàu i pún siâⁿ-mn̂g ê tiúⁿ-ló hia;
<sup>16</sup> cha-bó͘-kiáⁿ ê lāu-pē tio̍h tùi tiúⁿ-ló kóng, Góa ēng góa ê cha-bó͘-kiáⁿ hō͘ chit ê lâng chòe-bó͘, i oàn-hūn i;
<sup>17</sup> khòaⁿ ah, i húi-pòng i pháiⁿ-tāi, kóng, Góa khòaⁿ lí ê cha-bó͘-kiáⁿ bô chāi-sek-lú ê pîn-kù;  kî-si̍t chit-ê sī góa ê cha-bó͘-kiáⁿ chāi-sek-lú ê pîn-kù.  Pē-bú chiū chiong hit-ê pò͘ pâi tī pún-siâⁿ tiúⁿ-ló ê bīn-chêng.
<sup>18</sup> Hit ê siâⁿ ê tiúⁿ-ló tio̍h lia̍h hit ê lâng lâi chek-hoa̍t i;
<sup>19</sup> iā tio̍h hoa̍t i chi̍t-pah gûn, hō͘ cha-bó͘-kiáⁿ ê lāu-pē;  in-ūi i ū ka-bû Í-sek-lia̍t chāi-sek-lú ê pháiⁿ-miâ;  cha-bó͘-kiáⁿ iû-goân chòe i ê bó͘, chi̍t-sì-lâng m̄-thang lî-chhut i.
<sup>20</sup> Chóng-sī chit ê sū nā sī chin-ê, cha-bó͘-kiáⁿ bô chāi-sek-lú ê pîn-kù;
<sup>21</sup> in tio̍h lia̍h hit ê cha-bó͘-kiáⁿ kàu i ê lāu-pē ê chhù ê mn̂g-kháu, i pún-siâⁿ ê lâng tio̍h ēng chio̍h-thâu kā i tìm-sí;  in-ūi i tī Í-sek-lia̍t tiong kiâⁿ kiàn-siàu ê sū, tī i ê lāu-pē ê ke kiâⁿ îm-loān;  án-ni chiū tùi lín tiong-kan tû-khì hit ê pháiⁿ.
<sup>22</sup> Nā tú-tio̍h ū lâng kap kè tiōng-hu ê hū-jîn-lâng tâng-pâng, kan-hu kap hit ê hū-jîn-lâng lóng tio̍h hō͘ in sí;  án-ni chiū tùi Í-sek-lia̍t ê tiong-kan tû-khì hit ê pháiⁿ.
<sup>23</sup> Nā ū cha-bó͘-kiáⁿ, sī chāi-sek-lú ê, í-keng chòe lâng tiāⁿ-tio̍h, ū lâng tī siâⁿ-lāi tú-tio̍h i, kap i tâng-pâng;
<sup>24</sup> chiū lín tio̍h lia̍h chit nn̄g-lâng chhut-khì kàu hit ê siâⁿ-mn̂g, ēng chio̍h-thâu tìm-sí in;  cha-bó͘-kiáⁿ, in-ūi i tī siâⁿ-lāi iáu-kú bô háu-kiù;  ta-po͘-lâng, in-ūi i lêng-jio̍k i ê chhù-piⁿ ê bó͘;  án-ni chiū tùi lín tiong-kan tû-khì hit ê pháiⁿ.
<sup>25</sup> Chóng-sī nā ū lâng tī chhân-iá tú-tio̍h í-keng phèng tiāⁿ-tio̍h ê cha-bó͘-kiáⁿ, hit-lâng kā i kiông-kan; kan-ta hit-ê kā i kiông-kan ê lâng tio̍h sí;
<sup>26</sup> chóng-sī hit ê cha-bó͘-kiáⁿ lí m̄-thang cháiⁿ-iūⁿ pān i;  in-ūi hit ê cha-bó͘-kiáⁿ bô eng-kai sí ê sū;  chit ê tāi-chì sī chhin-chhiūⁿ lâng khí-lâi kong-kek i ê chhù-piⁿ, thâi-sí i chi̍t-iūⁿ;
<sup>27</sup> in-ūi i tī chhân-iá tú-tio̍h i, hit-ê chòe-lâng tiāⁿ-tio̍h ê cha-bó͘-gín-ná háu-kiù, iā bô lâng kiù i.
<sup>28</sup> Nā ta-po͘-lâng tú-tio̍h bē phòe lâng ê chāi-sek-lú, khîⁿ i kap i su-thong, hō͘ lâng khòaⁿ-kìⁿ,
<sup>29</sup> chiū hit-ê kap i su-thong ê lâng, tio̍h the̍h gō͘-cha̍p ê gûn, hō͘ cha-bó͘-gín-ná ê lāu-pē, in-ūi i í-keng lêng-jio̍k i;  chiū tio̍h chhōa i chòe bó͘, chi̍t-sì-lâng m̄-thang lî i.
<sup>30</sup> Lâng m̄-thang chhōa lāu-pē ê āu-bó͘ chòe-bó͘, m̄-thang hian-khui i ê lāu-pē ê saⁿ-á-ku.

</p></div></div><div class="p_outer"><div class="p_left"> <div class="chap">=== 申命記 · 第 23 章 ===</div><p>
<sup>1</sup> 見若外腎受傷ê，á是受閹割ê，m̄-thang入耶和華ê會。
<sup>2</sup> 私通來生ê kiáⁿ m̄-thang入耶和華ê會；雖然到伊ê十代，也m̄-thang入耶和華ê會。
<sup>3</sup> A-bûn人á是Mô͘-ap人，m̄-thang入耶和華ê會；雖然到in ê十代，永遠bōe-thang入耶和華ê會；
<sup>4</sup> 因為lín出埃及ê時，in無用食物kap水，tī路裡迎接lín；koh因為in對敵lín，倩Bí-só͘ pho-tāi-bí ê Pì-toa̍t人，Pí-jíⁿ ê kiáⁿ，Pa-lân來咒詛lín。
<sup>5</sup> 總是耶和華你ê上帝m̄聽Pa-lân；耶和華你ê上帝hō͘ hit-ê咒詛變做祝福你；因為耶和華你ê上帝疼你。
<sup>6</sup> 你一世人到永遠m̄-thang kā in圖謀平安kap福氣。
<sup>7</sup> M̄-thang怨恨Í-tong人，因為伊是你ê兄弟；m̄-thang怨恨埃及人，因為lín bat出外tī-hia；
<sup>8</sup> in所生ê kiáⁿ孫到第三代thang入耶和華ê會。
<sup>9</sup> 你ê軍隊出去攻擊你ê對敵，tī營盤tio̍h家己禁戒一切ê pháiⁿ事。
<sup>10</sup> Lín中間若有人，tī暝時所tú-tio̍h-ê，來bak無清氣，伊就tio̍h出去到營外，m̄-thang入營內；
<sup>11</sup> 到beh暗ê時，伊tio̍h用水洗，到日落chiah thang入營。
<sup>12</sup> 你tī營外揀一位thang出去到外面ê所在；
<sup>13</sup> tī你ê器具內tio̍h有托á；你tī外面出恭(*放屎)ê時，tio̍h用伊掘土，chiah oa̍t-tńg身，蓋你所放ê；
<sup>14</sup> 因為耶和華你ê上帝四界行tī你ê營內，beh拯救你，將你ê對敵交hō͘你；所以你ê營盤應該tio̍h有聖潔；免得伊看見你中間有污穢，就離開你。
<sup>15</sup> 若有奴僕脫離伊ê主人，走到你hia，你m̄-thang將伊交hō͘伊ê主人；
<sup>16</sup> 伊beh kap你tiàm，khiā你中間，tī伊所揀你一個城門內ê所在，就是伊所歡喜ê；你m̄-thang欺負伊。
<sup>17</sup> 以色列ê女子中m̄-thang有妓女。	以色列ê男子中m̄-thang有攣童。
<sup>18</sup> 娼妓所得tio̍h ê錢，á是狗類ê工錢，你m̄-thang 帶入耶和華你上帝ê殿來謝願；因為chit兩項lóng是耶和華你上帝所厭惡ê。
<sup>19</sup> 你ê兄弟或是對你借錢銀，á是借食物，借見若能生利息ê物，你lóng m̄-thang the̍h伊ê利息；
<sup>20</sup> 你借外族ê人，thang the̍h伊ê利息，總是借你ê兄弟就m̄-thang the̍h伊ê利息；thang hō͘耶和華你上帝tī你所去beh得tio̍h做業ê地，tī你ê手所做一切ê事，賜福你。
<sup>21</sup> 你對耶和華你ê上帝下願，謝伊m̄-thang 延chhiân；因為耶和華你ê上帝的確beh對你討；你若無謝，就有罪；
<sup>22</sup> 你若無下願，就無罪。
<sup>23</sup> 見若對你ê嘴所出ê，照你已經下願tī耶和華你上帝來甘心獻ê，就是你ê嘴所允，你tio̍h執守來行伊。
<sup>24</sup> 你入你ê厝邊ê葡萄園，thang chhut-chāi意思食葡萄到飽；總是m̄-thang貯tī你ê器具內。
<sup>25</sup> 你入你ê厝邊iáu未割ê五穀中，thang用手摘伊ê穗；總是m̄-thang用鐮á割你ê厝邊ê五穀。

</p></div><div class="p_right"><div class="chap">=== 申命記 · 第 23 章 ===</div><p>
<sup>1</sup> Kìⁿ-nā gōa-sīn siū-siong-ê, á-sī siū iam-koah-ê, m̄-thang ji̍p Iâ-hô-hoa ê hōe.
<sup>2</sup> Su-thong lâi siⁿ ê kiáⁿ m̄-thang ji̍p Iâ-hô-hoa ê hōe;  sui-jiân kàu i ê cha̍p-tāi, iā m̄-thang ji̍p Iâ-hô-hoa ê hōe.
<sup>3</sup> A-bûn lâng á-sī Mô͘-ap lâng, m̄-thang ji̍p Iâ-hô-hoa ê hōe;  sui-jiân kàu in ê cha̍p-tāi, éng-oán bōe thang ji̍p Iâ-hô-hoa ê hōe;
<sup>4</sup> in-ūi lín chhut Ai-ki̍p ê sî, in bô ēng chia̍h-mi̍h kap chúi, tī lō͘-ni̍h ngiâ-chih lín;  koh in-ūi in tùi-te̍k lín, chhiàⁿ Bí-só͘-pho-tāi-bí ê Pì-toa̍t lâng, Pí-jíⁿ ê kiáⁿ, Pa-lân lâi chiù-chó͘ lín.
<sup>5</sup> Chóng-sī Iâ-hô-hoa lí ê Siōng-tè m̄-thiaⁿ Pa-lân;  Iâ-hô-hoa lí ê Siōng-tè hō͘ hit ê chiù-chó͘ piàn-chòe chiok-hok lí;  in-ūi Iâ-hô-hoa lí ê Siōng-tè thiàⁿ lí.
<sup>6</sup> Lí chi̍t-sì-lâng kàu éng-oán m̄-thang kā in tô͘-bô͘ pêng-an kap hok-khì.
<sup>7</sup> M̄-thang oàn-hūn Í-tong lâng, in-ūi i sī lí ê hiaⁿ-tī;  m̄-thang oàn-hūn Ai-ki̍p lâng, in-ūi lín bat chhut-gōa tī-hia;
<sup>8</sup> in só͘ siⁿ ê kiáⁿ-sun kàu tē-saⁿ tāi thang ji̍p Iâ-hô-hoa ê hōe.
<sup>9</sup> Lí ê kun-tūi chhut-khì kong-kek lí ê tùi-te̍k, tī iâⁿ-pôaⁿ tio̍h ka-kī kìm-kài it-chhè ê pháiⁿ-sū.
<sup>10</sup> Lín tiong-kan nā ū lâng, tī mî-sî só͘ tú-tio̍h-ê, lâi bak bô chheng-khì, i chiū tio̍h chhut-khì kàu iâⁿ-gōa, m̄-thang ji̍p iâⁿ-lāi;
<sup>11</sup> kàu beh àm ê sî, i tio̍h ēng chúi sóe, kàu ji̍t-lo̍h chiah thang ji̍p iâⁿ.
<sup>12</sup> Lí tī iâⁿ-gōa kéng chi̍t-ūi thang chhut-khì kàu gōa-bīn ê só͘-chāi;
<sup>13</sup> tī lí ê khì-kū-lāi tio̍h ū thuh-á; lí tī gōa-bīn chhut-kiong ê sî, tio̍h ēng i ku̍t thô͘, chiah oa̍t-tńg-sin, khàm lí só͘ pàng ê;
<sup>14</sup> in-ūi Iâ-hô-hoa lí ê Siōng-tè sì-kòe kiâⁿ tī lí ê iâⁿ-lāi, beh chín-kiù lí, chiong lí ê tùi-te̍k kau hō͘ lí;  só͘-í lí ê iâⁿ-pôaⁿ eng-kai tio̍h ū sèng-kiat;  bián-tit I khòaⁿ-kìⁿ lí tiong-kan ū ù-òe, chiū lī-khui lí.
<sup>15</sup> Nā ū lô͘-po̍k thoat-lī i ê chú-lâng, cháu kàu lí hia, lí m̄-thang chiong i kau hō͘ i ê chú-lâng;
<sup>16</sup> i beh kap lí tiàm, khiā lí tiong-kan, tī i só͘ kéng lí chi̍t ê siâⁿ-mn̂g-lāi ê só͘-chāi, chiū-sī i só͘ hoaⁿ-hí ê;  lí m̄-thang khi-hū i.
<sup>17</sup> Í-sek-lia̍t ê lú-chú-tiong m̄-thang ū kī-lú.	Í-sek-lia̍t ê lâm-chú-tiong m̄-thang ū loân-tông.
<sup>18</sup> Chhiong-ki só͘ tit-tio̍h ê chîⁿ, á-sī káu-lūi ê kang-chîⁿ, lí m̄-thang tòa ji̍p Iâ-hô-hoa lí Siōng-tè ê tiān lâi siā-goān;  in-ūi chit nn̄g-hāng lóng sī Iâ-hô-hoa lí Siōng-tè só͘ iàm-ò͘ⁿ ê.
<sup>19</sup> Lí ê hiaⁿ-tī he̍k-sī tùi lí chioh chîⁿ-gûn, á-sī chioh chia̍h-mi̍h, chioh kìⁿ-nā ōe siⁿ lī-sek ê mi̍h, lí lóng m̄-thang the̍h i ê lī-sek;
<sup>20</sup> lí chioh gōa-cho̍k ê lâng, thang the̍h i ê lī-sek, chóng-sī chioh lí ê hiaⁿ-tī chiū m̄-thang the̍h i ê lī-sek;  thang hō͘ Iâ-hô-hoa lí Siōng-tè tī lí só͘ khì beh tit-tio̍h chòe-gia̍p ê tōe, tī lí ê chhiú só͘ chòe it-chhè ê sū, sù-hok lí.
<sup>21</sup> Lí tùi Iâ-hô-hoa lí ê Siōng-tè hē-goān, siā i m̄-thang iân-chhiân;  in-ūi Iâ-hô-hoa lí ê Siōng-tè tek-khak beh tùi lí thó;  lí nā bô siā, chiū ū chōe;
<sup>22</sup> lí nā bô hē-goān, chiū bô chōe.
<sup>23</sup> Kìⁿ-nā tùi lí ê chhùi só͘ chhut ê, chiàu lí í-keng hē-goān tī Iâ-hô-hoa lí Siōng-tè lâi kam-sim hiàn ê, chiū-sī lí ê chhùi só͘ ín, lí tio̍h chip-siú lâi kiâⁿ i.
<sup>24</sup> Lí ji̍p lí ê chhù-piⁿ ê phû-tô-hn̂g, thang chhut-chāi ì-sù chia̍h phû-tô kàu pá;  chóng-sī m̄-thang tóe tī lí ê khì-kū-lāi.
<sup>25</sup> Lí ji̍p lí ê chhù-piⁿ iáu-bē koah ê ngó͘-kok tiong, thang ēng chhiú tiah i ê sūi;  chóng-sī m̄-thang ēng liâm-á koah lí ê chhù-piⁿ ê gō͘-kak.

</p></div></div><div class="p_outer"><div class="p_left"> <div class="chap">=== 申命記 · 第 24 章 ===</div><p>
<sup>1</sup> 人若娶bó͘，然後看伊ê bó͘ m̄中意(tèng-ì)，因為伊知伊有無合宜ê事，就thang寫離書hō͘伊，交伊ê手，差伊離開伊ê家。
<sup>2</sup> 婦人人離開伊ê家了後，thang去嫁別人。
<sup>3</sup> 若是後ê丈夫怨恨伊，也寫離書交伊ê手，kah伊離開伊ê家，á是伊後ê丈夫娶伊做bó͘就死；
<sup>4</sup> 就hit-ê前ê丈夫已經kah伊去ê，bōe得thang tī伊phah lâ-sâm以後，koh娶伊做bó͘；因為這是耶和華所厭惡ê；m̄-thang hō͘耶和華你ê上帝所賞賜你做業ê地來犯罪。
<sup>5</sup> 新娶bó͘ ê人m̄-thang去交戰，也m̄-thang交代伊辨理甚麼事；thang hō͘伊tī家內清閒一年，thang hō͘伊所娶ê bó͘歡喜。
<sup>6</sup> M̄-thang用人ê石磨，á是石磨ê頂楯(téng-tún)，做準當；因為這是用人ê性命做準當。
<sup>7</sup> 若tú-tio̍h人拐以色列中一個兄弟，款待伊做奴才，á是賣伊，hit-ê拐棍就tio̍h hō͘伊死；án-ni，就tùi lín中間除去hit-ê pháiⁿ。
<sup>8</sup> Thái-ko ê pháiⁿ症頭，你tio̍h真細膩；祭司利未人一切所教示lín-ê，tio̍h照án-ni來行；我所命令in-ê，lín tio̍h執守來行；
<sup>9</sup> 早出埃及ê時，耶和華你上帝tī路裡對Bí-lī-àm所行ê，你tio̍h記得。
<sup>10</sup> 你無論用甚麼借厝邊，m̄-thang入伊ê家the̍h準當，
<sup>11</sup> 你tio̍h khiā tī外面，thèng候kā你借ê人the̍h準當出來hō͘你；
<sup>12</sup> Hit人若是sòng-hiong，你m̄-thang留伊ê準當過暝；
<sup>13</sup> 日落ê時，的確tio̍h用hit-ê準當還伊，hō͘伊用伊ê衫kah teh睏；伊就kā你祝福；這tī耶和華你上帝ê面前，beh算做你ê義。
<sup>14</sup> 困苦sòng-hiong ê倩工人，無論是你ê兄弟，á是出外人tiàm tī你ê地，tī你ê城門內ê，你m̄-thang欺負伊；
<sup>15</sup> 伊ê工錢你hit日tio̍h hō͘伊，m̄-thang thèng候到日落了；因為伊sòng-hiong，掛心tī hit-ê；驚了伊因為你來對耶和華喉叫，你就有罪。
<sup>16</sup> M̄-thang因為kiáⁿ來hō͘老父死，也m̄-thang因為老父來hō͘ kiáⁿ死；ta̍k人tio̍h為tio̍h家己ê罪來死。
<sup>17</sup> 你審判，m̄-thang冤枉出外人kap無父 ê kiáⁿ，也m̄-thang the̍h寡婦ê衣裳做準當；
<sup>18</sup> 你tio̍h記得你tī埃及bat做奴才，耶和華你ê上帝救贖你tùi hia出；所以我命令你tio̍h án-ni行。
<sup>19</sup> 你tī田裡收割五穀，若bōe記得一束tī田裡，m̄-thang koh oat去the̍h，tio̍h留 hō͘出外人kap孤兒、寡婦，致到耶和華你ê上帝beh tī你ê手所做一切ê事，賜福你。
<sup>20</sup> 你phah你ê橄欖樹以後m̄-thang koh巡hiah-ê樹枝；tio̍h留hō͘出外人kap孤兒、寡婦。
<sup>21</sup> 你挽你ê葡萄，所chhun-ê m̄-thang koh挽，tio̍h留hō͘出外人，kap孤兒、寡婦；
<sup>22</sup> 你也tio̍h記得你tī埃及地bat做奴才；所以我命令你tio̍h án-ni行。

</p></div><div class="p_right"><div class="chap">=== 申命記 · 第 24 章 ===</div><p>
<sup>1</sup> Lâng nā chhōa-bó͘, jiân-āu khòaⁿ i ê bó͘ m̄ tèng-ì, in-ūi i chai i ū bô ha̍p-gî ê sū, chiū thang siá lî-su hō͘ i, kau i ê chhiú, chhe i lī-khui i ê ke.
<sup>2</sup> Hū-jîn-lâng lī-khui i ê ke liáu-āu, thang khì kè pa̍t-lâng.
<sup>3</sup> Nā sī āu ê tiōng-hu oàn-hūn i, iā siá lî-su kau i ê chhiú, kah i lī-khui i ê ke, á-sī i āu ê tiōng-hu chhōa i chòe-bó͘ chiū sí;
<sup>4</sup> chiū hit-ê chêng ê tiōng-hu í-keng kah i khì-ê, bōe-tit-thang tī i phah lah-sap í-āu, koh chhōa i chòe-bó͘;  in-ūi che sī Iâ-hô-hoa só͘ iàm-ò͘ⁿ-ê;  m̄-thang hō͘ Iâ-hô-hoa lí ê Siōng-tè só͘ siúⁿ-sù lí chòe-gia̍p ê tōe lâi hoān-chōe.
<sup>5</sup> Sin chhōa-bó͘ ê lâng m̄-thang khì kau-chiàn, iā m̄-thang kau-tài i pān-lí sím-mi̍h sū;  thang hō͘ i tī ke-lāi chheng-hân chi̍t-nî,  thang hō͘ i só͘ chhōa ê bó͘ hoaⁿ-hí.
<sup>6</sup> M̄-thang ēng lâng ê chio̍h-bō, á-sī chio̍h-bō ê téng-tún, chòe chún-tǹg;  in-ūi che sī ēng lâng ê sìⁿ-miā chòe chún-tǹg.
<sup>7</sup> Nā tú-tio̍h lâng koái Í-sek-lia̍t-tiong chi̍t-ê hiaⁿ-tī, khoán-thāi i chòe lô͘-châi, á-sī bōe i, hit ê koái-kùn chiū tio̍h hō͘ i sí;  án-ni, chiū tùi lín tiong-kan tû-khì hit ê pháiⁿ.
<sup>8</sup> Thái-ko ê pháiⁿ chèng-thâu, lí tio̍h chin sòe-jī;  chè-si Lī-bī lâng it-chhè só͘ kà-sī lín-ê, tio̍h chiàu án-ni lâi kiâⁿ;  góa só͘ bēng-lēng in ê, lín tio̍h chip-siú lâi kiâⁿ;
<sup>9</sup> chá chhut Ai-ki̍p ê sî, Iâ-hô-hoa lí Siōng-tè tī lō͘-ni̍h tùi Bí-lī-àm só͘-kiâⁿ-ê, lí tio̍h kì-tit.
<sup>10</sup> Lí bô-lūn ēng sím-mi̍h chioh chhù-piⁿ, m̄-thang ji̍p i ê ke the̍h chún-tǹg,
<sup>11</sup> lí tio̍h khiā tī gōa-bīn, thèng-hāu kā lí chioh ê lâng the̍h chún-tǹg chhut-lâi hō͘ lí;
<sup>12</sup> hit lâng nā sī sòng-hiong, lí m̄-thang lâu i ê chún-tǹg kè-mî;
<sup>13</sup> ji̍t-lo̍h ê sî, tek-khak tio̍h ēng hit ê chún-tǹg hêng i, hō͘ i ēng i ê saⁿ kah teh khùn;  i chiū kā lí chiok-hok;  che tī Iâ-hô-hoa lí Siōng-tè ê bīn-chêng, beh sǹg-chòe lí ê gī.
<sup>14</sup> Khùn-khó͘ sòng-hiong ê chhiàⁿ-kang lâng, bô-lūn sī lí ê hiaⁿ-tī, á-sī chhut-gōa lâng tiàm tī lí ê tōe, tī lí ê siâⁿ-mn̂g-lāi ê, lí m̄-thang khi-hū i;
<sup>15</sup> i ê kang-chîⁿ lí hit-ji̍t tio̍h hō͘ i, m̄-thang thèng-hāu kàu ji̍t-lo̍h-liáu;  in-ūi i sòng-hiong, kòa-sim tī hit-ê;  kiaⁿ-liáu i in-ūi lí lâi tùi Iâ-hô-hoa âu-kiò, lí chiū ū chōe.
<sup>16</sup> M̄-thang in-ūi kiáⁿ lâi hō͘ lāu-pē sí, iā m̄-thang in-ūi lāu-pē lâi hō͘ kiáⁿ sí;  ta̍k-lâng tio̍h ūi-tio̍h ka-kī ê chōe lâi sí.
<sup>17</sup> Lí sím-phòaⁿ, m̄-thang oan-óng chhut-gōa lâng kap bô-pē ê kiáⁿ, iā m̄-thang the̍h kóaⁿ-hū ê i-chiûⁿ chòe chún-tǹg;
<sup>18</sup> lí tio̍h kì-tit lí tī Ai-ki̍p bat chòe lô͘-châi, Iâ-hô-hoa lí ê Siōng-tè kiù-sio̍k lí tùi hia chhut;  só͘-í góa bēng-lēng lí tio̍h án-ni kiâⁿ.
<sup>19</sup> Lí tī chhân-ni̍h siu-koah gō͘-kak, nā bōe-kì-tit chi̍t-sok tī chhân-ni̍h, m̄-thang koh oat-khì the̍h, tio̍h lâu hō͘ chhut-gōa lâng kap ko͘-jî kóaⁿ-hū, tì-kàu Iâ-hô-hoa lí ê Siōng-tè beh tī lí ê chhiú só͘ chòe it-chhè ê sū, sù-hok lí.
<sup>20</sup> Lí phah lí ê kaⁿ-ná-chhiū í-āu m̄-thang koh sûn hiah ê chhiū-ki;  tio̍h lâu hō͘ chhut-gōa lâng kap ko͘-jî kóaⁿ-hū.
<sup>21</sup> Lí bán lí ê phû-tô, só͘-chhun-ê m̄-thang koh bán, tio̍h lâu hō͘ chhut-gōa lâng, kap ko͘-jî, kóaⁿ-hū;
<sup>22</sup> lí iā tio̍h kì-tit lí tī Ai-ki̍p tōe bat chòe lô͘-châi;  só͘-í góa bēng-lēng lí tio̍h án-ni kiâⁿ.

</p></div></div><div class="p_outer"><div class="p_left"> <div class="chap">=== 申命記 · 第 25 章 ===</div><p>
<sup>1</sup> 人若有冤家來對訊，官府判斷伊，就tio̍h定義人做義，定pháiⁿ人做pháiⁿ。
<sup>2</sup> Pháiⁿ人若應該受phah，審判官tio̍h hō͘伊仆tī地裡，tī伊ê面前，照伊ê罪，照數額phah伊；
<sup>3</sup> 獨獨thang phah伊四十下，m̄-thang過數額；若過數額，phah伊khah-chōe下，就你ê兄弟hō͘你看輕。
<sup>4</sup> 牛teh-lún五穀，m̄-thang láng伊ê嘴。
<sup>5</sup> 兄弟相kap khiā起，其中若一個死無kiáⁿ，死人ê bó͘ m̄-thang嫁外人，伊丈夫ê小弟tio̍h入去伊hia，娶伊做bó͘，來盡小叔ê本份；
<sup>6</sup> 伊所生ê大kiáⁿ，tio̍h續接死ê兄ê名份，免得伊ê名tī以色列中消滅。
<sup>7</sup> Hit人若m̄願意娶伊ê兄嫂，伊ê兄嫂就tio̍h到城門ê長老hia講：我ê丈夫ê小弟m̄肯tī以色列中kā伊ê兄傳一個名字，無beh kā我盡小叔ê本份。
<sup>8</sup> 伊城內ê長老就tio̍h叫伊來，kā伊講；伊若執意講：我無beh娶伊；
<sup>9</sup> 伊ê兄嫂就tio̍h tī長老ê面前就近伊，thǹg hit人腳裡ê鞋，phùi-nōa tī伊ê面，講：見若無beh為tio̍h兄建立伊ê家ê，tio̍h án-ni款待伊；
<sup>10</sup> tī以色列中，伊ê名beh稱做thǹg鞋ê ê家。
<sup>11</sup> 若有兩人相phah，其中一人ê bó͘近óa來，beh救伊ê丈夫脫離phah伊ê人ê手，伸手擒tiâu hit人ê下體；
<sup>12</sup> 就tio̍h斬斷婦人人ê手，目睭m̄-thang可憐伊。
<sup>13</sup> 你ê袋á內m̄-thang有兩樣ê秤子(phêng-chí)，有粒大，有粒細；
<sup>14</sup> 厝內m̄-thang有兩樣ê升(chin)、斗，有ê大，有ê 細；
<sup>15</sup> tio̍h用準準公平ê秤子，準準公平ê升、斗；thang hō͘你tī耶和華你上帝所賞賜ê地食長歲壽；
<sup>16</sup> 因為見若行chiah-ê tāi-chì，kap行不義ê，lóng是耶和華你上帝所厭惡ê。
<sup>17</sup> 你tio̍h記得lín出埃及ê時，A-má-le̍k人tī路裡所款待你ê；
<sup>18</sup> 伊tī路裡tú-tio̍h你，當你困苦厭倦ê時，有怎樣phah你後隊，就是tī你後面ê軟弱ê；伊也無驚畏上帝。
<sup>19</sup> 所以到耶和華你上帝救你脫離四圍lóng總ê對敵，tī耶和華你上帝賞賜你做業ê地，得tio̍h平安，hit時你tio̍h將A-má-le̍k ê名字，tùi天下擦消，m̄-thang bōe記得。

</p></div><div class="p_right"><div class="chap">=== 申命記 · 第 25 章 ===</div><p>
<sup>1</sup> Lâng nā ū oan-ke lâi tùi-sìn, koaⁿ-hú phòaⁿ-toàn i, chiū tio̍h tēng gī-lâng chòe-gī, tēng pháiⁿ-lâng chòe-pháiⁿ.
<sup>2</sup> Pháiⁿ-lâng nā eng-kai siū-phah, sím-phòaⁿ-koaⁿ tio̍h hō͘ i phak tī tōe-ni̍h,  tī i ê bīn-chêng, chiàu i ê chōe, chiàu siàu-gia̍h phah i;
<sup>3</sup> to̍k-to̍k thang phah i sì-cha̍p-ē, m̄-thang kè siàu-gia̍h;  nā kè siàu-gia̍h, phah i khah-chōe-ē, chiū lí ê hiaⁿ-tī hō͘ lí khòaⁿ-khin.
<sup>4</sup> Gû teh lún gō͘-kak, m̄-thang láng i ê chhùi.
<sup>5</sup> Hiaⁿ-tī saⁿ-kap khiā-khí, kî-tiong nā chi̍t-ê sí bô kiáⁿ, sí-lâng ê bó͘ m̄-thang kè gōa-lâng, i tiōng-hu ê sió-tī tio̍h ji̍p-khì i hia, chhōa i chòe-bó͘, lâi chīn sió-chek ê pún-hūn;
<sup>6</sup> i só͘ siⁿ ê tōa-kiáⁿ, tio̍h sòa-chiap sí ê hiaⁿ ê bêng-hūn, bián-tit i ê miâ tī Í-sek-lia̍t-tiong siau-bia̍t.
<sup>7</sup> Hit-lâng nā m̄ goān-ì chhōa i ê hiaⁿ-só, i ê hiaⁿ-só chiū tio̍h kàu siâⁿ-mn̂g ê tiúⁿ-ló hia kóng, Góa ê tiōng-hu ê sió-tī m̄-khéng tī Í-sek-lia̍t-tiong kā i ê hiaⁿ thoân chi̍t ê miâ-jī, bô beh kā góa chīn sió-chek ê pún-hūn.
<sup>8</sup> I siâⁿ-lāi ê tiúⁿ-ló chiū tio̍h kiò i lâi, kā i kóng;  i nā chip-ì kóng, Góa bô beh chhōa i;
<sup>9</sup> i ê hiaⁿ-só chiū tio̍h tī tiúⁿ-ló ê bīn-chêng chiū-kūn i, thǹg hit-lâng kha-ni̍h ê ôe, phùi-nōa tī i ê bīn, kóng, Kìⁿ-nā bô beh ūi-tio̍h hiaⁿ kiàn-li̍p i ê ke ê, tio̍h án-ni khoán-thāi i;
<sup>10</sup> tī Í-sek-lia̍t-tiong, i ê miâ beh chheng chòe thǹg-ôe-ê ê ke.
<sup>11</sup> Nā ū nn̄g-lâng saⁿ-phah, kî-tiong chi̍t-lâng ê bó͘ kūn-óa lâi, beh kiù i ê tiōng-hu thoat-lī phah i ê lâng ê chhiú, chhun-chhiú khîⁿ-tiâu hit-lâng ê ē-thé;
<sup>12</sup> chiū tio̍h chām-tn̄g hū-jîn-lâng ê chhiú, ba̍k-chiu m̄-thang khó-lîn i.
<sup>13</sup> Lí ê tē-á-lāi m̄-thang ū nn̄g-iūⁿ ê phêng-chí, ū-lia̍p tōa, ū-lia̍p sòe;
<sup>14</sup> chhù-lāi m̄-thang ū nn̄g-iūⁿ ê chin, táu, ū-ê tōa, ū-ê sòe;
<sup>15</sup> tio̍h ēng chún-chún kong-pêng ê phêng-chí, chún-chún kong-pêng ê chin, táu;  thang hō͘ lí tī Iâ-hô-hoa lí Siōng-tè só͘ siúⁿ-sù ê tōe chia̍h tn̂g hè-siū;
<sup>16</sup> in-ūi kìⁿ-nā kiâⁿ chiah ê tāi-chì, kap kiâⁿ put-gī ê, lóng sī Iâ-hô-hoa lí Siōng-tè só͘ iàm-ò͘ⁿ-ê.
<sup>17</sup> Lí tio̍h kì-tit lín chhut Ai-ki̍p ê sî, A-má-le̍k lâng tī lō͘-ni̍h só͘ khoán-thāi lí ê;
<sup>18</sup> i tī lō͘-ni̍h tú-tio̍h lí, tng lí khùn-khó͘ ià-siān ê sî, ū cháiⁿ-iūⁿ phah lí āu-tūi, chiū-sī tī lí āu-bīn ê loán-jio̍k ê; i iā bô kiaⁿ-ùi Siōng-tè.
<sup>19</sup> Só͘-í kàu Iâ-hô-hoa lí Siōng-tè kiù lí thoat-lī sì-ûi lóng-chóng ê tùi-te̍k, tī Iâ-hô-hoa lí Siōng-tè siúⁿ-sù lí chòe-gia̍p ê tōe, tit-tio̍h pêng-an, hit-sî lí tio̍h chiong A-má-le̍k ê miâ-jī, tùi thiⁿ-ē chhat-siau, m̄-thang bōe-kì-tit.

</p></div></div><div class="p_outer"><div class="p_left"> <div class="chap">=== 申命記 · 第 26 章 ===</div><p>
<sup>1</sup> 你已經到耶和華你ê上帝所賞賜你做業ê地，承接來khiā起伊，
<sup>2</sup> 就tio̍h tùi耶和華你ê上帝賞賜你ê地，將所收ta̍k項起頭熟ê土產，the̍h淡薄，hē tī筐裡，去耶和華你上帝所beh揀安置伊ê名ê所在；
<sup>3</sup> tio̍h去見當時做祭司ê，kā伊講，我今á日對耶和華你ê上帝講明，我已經到耶和華對咱ê列祖chiù-chōa賞賜咱ê地。
<sup>4</sup> 祭司就tùi你ê手接hit筐，來hē tī耶和華你上帝ê壇前。
<sup>5</sup> 你tio̍h tī耶和華你上帝ê面前講：我ê祖是一個teh-beh死ê A-lân人，落去埃及寄腳tī-hia，人額少少；tī-hia成做一國大koh強，人額koh chōe。
<sup>6</sup> 埃及人pháiⁿ款待阮，苦楚阮，用苦工kah阮做；
<sup>7</sup> Tùi hit-tia̍p，阮哀求耶和華阮列祖ê上帝，耶和華聽阮ê聲，看見阮ê苦楚，阮ê tio̍h磨，阮ê壓迫；
<sup>8</sup> 耶和華就用大權能ê手，kap伸出ê手骨，kap大thang驚ê事，kap神蹟、奇事，chhōa阮出埃及，
<sup>9</sup> koh chhōa阮到chit所在，用chit-ê地賞賜阮，就是流奶kap蜜ê地。
<sup>10</sup> 看ah，chit-ê地起頭熟ê，耶和華ah，你所賞賜我ê，我taⁿ已經帶來。後來你tio̍h將伊hē tī耶和華你上帝ê面前，tī耶和華你上帝ê面前敬拜伊。
<sup>11</sup> 你kap利未人，以及lín中間ê出外人，tio̍h因為耶和華你上帝所賞賜你kap你ê家眷一切ê福份來歡喜。
<sup>12</sup> Ta̍k-pái到第三年，就是十份抽一份ê年，你抽一切ê土產十份ê一份，分hō͘利未人，kap出外人，kap孤兒、寡婦，hō͘ in tī你ê城門，thang得tio̍h食飽。
<sup>13</sup> 你koh tio̍h對耶和華你上帝ê面前講：我已經tùi我ê家the̍h出聖物，續hō͘利未人kap出外人，kap孤兒、寡婦，是照你所命令我一切ê誡命；你ê誡命我lóng無犯tio̍h，也無bōe記得；
<sup>14</sup> 居喪ê時，我bē-bat食伊，無清氣ê時，我bē-bat the̍h起來，也無用伊做死人ê路用；我聽thàn耶和華我上帝ê話，lóng照你一切所命令我ê來行。
<sup>15</sup> 求你tùi天裡，tùi你khiā起ê聖所，àⁿ落看，賜福你ê百姓以色列，kap你所賞賜阮ê地，照你所對阮ê列祖chiù-chōa ê，就是流奶kap蜜ê地。
<sup>16</sup> 今á日耶和華你ê上帝命令你行chiah-ê律例法度；所以你tio̍h盡心盡性執守來行伊；
<sup>17</sup> 今á日你承認耶和華做你ê上帝，穩beh行伊ê道路，守伊ê律例、誡命，法度，聽thàn伊ê話。
<sup>18</sup> 耶和華今á日也承認你做伊家己特別ê百姓，照伊所應允你ê，hō͘你守伊一切ê誡命；
<sup>19</sup> koh hō͘你對tī榮光、名聲、尊貴，pôaⁿ過伊所創造萬國ê百姓；hō͘你歸tī耶和華你ê上帝，做聖潔ê百姓，照伊所講ê。

</p></div><div class="p_right"><div class="chap">=== 申命記 · 第 26 章 ===</div><p>
<sup>1</sup> Lí í-keng kàu Iâ-hô-hoa lí ê Siōng-tè só͘ siúⁿ-sù lí chòe-gia̍p ê tōe, sêng-chiap lâi khiā-khí i,
<sup>2</sup> chiū tio̍h tùi Iâ-hô-hoa lí ê Siōng-tè siúⁿ-sù lí ê tōe, chiong só͘ siu ta̍k-hāng khí-thâu-se̍k ê thó͘-sán, the̍h tām-po̍h, hē tī kheng-ni̍h, khì Iâ-hô-hoa lí Siōng-tè só͘ beh kéng an-tì I ê miâ ê só͘-chāi;
<sup>3</sup> tio̍h khì kìⁿ tng-sî chòe chè-si-ê, kā i kóng, Góa kin-á-ji̍t tùi Iâ-hô-hoa lí ê Siōng-tè kóng-bêng góa í-keng kàu Iâ-hô-hoa tùi lán ê lia̍t-chó͘ chiù-chōa siúⁿ-sù lán ê tōe.
<sup>4</sup> Chè-si chiū tùi lí ê chhiú chih hit-kheng, lâi hē tī Iâ-hô-hoa lí Siōng-tè ê tôaⁿ-chêng.
<sup>5</sup> Lí tio̍h tī Iâ-hô-hoa lí Siōng-tè ê bīn-chêng kóng, góa ê chó͘ sī chi̍t-ê teh-beh sí ê A-lân lâng, lo̍h-khì Ai-ki̍p kià-kha tī-hia, lâng-gia̍h chió-chió;  tī-hia chiâⁿ-chòe chi̍t-kok tōa koh kiông, lâng-gia̍h koh chōe.
<sup>6</sup> Ai-ki̍p lâng pháiⁿ khoán-thāi goán, khó͘-chhó͘ goán, ēng khó͘-kang kah goán chòe;
<sup>7</sup> tùi hit-tia̍p goán ai-kiû Iâ-hô-hoa goán lia̍t-chó͘ ê Siōng-tè, Iâ-hô-hoa thiaⁿ goán ê siaⁿ, khòaⁿ-kìⁿ goán ê khó͘-chhó͘, goán ê tio̍h-bôa, goán ê ap-pek;
<sup>8</sup> Iâ-hô-hoa chiū ēng tōa koân-lêng ê chhiú, kap chhun-chhut ê chhiú-kut, kap tōa thang kiaⁿ ê sū, kap sîn-jiah, kî-sū, chhōa goán chhut Ai-ki̍p,
<sup>9</sup> koh chhōa goán kàu chit só͘-chāi, ēng chit ê tōe siúⁿ-sù goán, chiū-sī lâu lin kap bi̍t ê tōe.
<sup>10</sup> Khòaⁿ ah, chit ê tōe khí-thâu-se̍k ê, Iâ-hô-hoa ah, Lí só͘ siúⁿ-sù góa ê, góa taⁿ í-keng tòa-lâi.  Āu-lâi lí tio̍h chiong i hē tī Iâ-hô-hoa lí Siōng-tè ê bīn-chêng, tī Iâ-hô-hoa lí Siōng-tè ê bīn-chêng kèng-pài I.
<sup>11</sup> Lí kap Lī-bī lâng, í-ki̍p lín tiong-kan ê chhut-gōa lâng, tio̍h in-ūi Iâ-hô-hoa lí Siōng-tè só͘ siúⁿ-sù lí kap lí ê ke-koàn it-chhè ê hok-hūn lâi hoaⁿ-hí.
<sup>12</sup> Ta̍k-pái kàu tē-saⁿ nî, chiū-sī cha̍p-hūn thiu chi̍t-hūn ê nî, lí thiu it-chhè ê thó͘-sán cha̍p-hūn ê chi̍t-hūn, pun hō͘ Lī-bī lâng, kap chhut-gōa lâng, kap ko͘-jî kóaⁿ-hū, hō͘ in tī lí ê siâⁿ-mn̂g, thang tit-tio̍h chia̍h-pá.
<sup>13</sup> Lí koh tio̍h tùi Iâ-hô-hoa lí Siōng-tè ê bīn-chêng kóng, Góa í-keng tùi góa ê ke the̍h-chhut sèng-mi̍h, sòa hō͘ Lī-bī lâng kap chhut-gōa lâng, kap ko͘-jî kóaⁿ-hū, sī chiàu lí só͘ bēng-lēng góa it-chhè ê kài-bēng;  Lí ê kài-bēng góa lóng bô hoān-tio̍h, iā bô bōe-kì-tit;
<sup>14</sup> ku-song ê sî, góa bē-bat chia̍h i, bô chheng-khì ê sî, góa bē-bat the̍h-khí-lâi, iā bô ēng i chòe sí-lâng ê lō͘-ēng;  góa thiaⁿ-thàn Iâ-hô-hoa góa Siōng-tè ê ōe, lóng chiàu Lí it-chhè só͘ bēng-lēng góa ê lâi kiâⁿ.
<sup>15</sup> Kiû Lí tùi thiⁿ-ni̍h, tùi Lí khiā-khí ê sèng-só͘, àⁿ-lo̍h khòaⁿ, sù-hok Lí ê peh-sìⁿ Í-sek-lia̍t, kap Lí só͘ siúⁿ-sù goán ê tōe, chiàu Lí só͘ tùi goán ê lia̍t-chó͘ chiù-chōa ê, chiū-sī lâu lin kap bi̍t ê tōe.
<sup>16</sup> Kin-á-ji̍t Iâ-hô-hoa lí ê Siōng-tè bēng-lēng lí kiâⁿ chiah ê lu̍t-lē hoat-tō͘;  só͘-í lí tio̍h chīn-sim chīn-sèng chip-siú lâi kiâⁿ i;
<sup>17</sup> kin-á-ji̍t lí sêng-jīn Iâ-hô-hoa chòe lí ê Siōng-tè, ún beh kiâⁿ I ê tō-lō͘, siú I ê lu̍t-lē, kài-bēng, hoat-tō͘, thiaⁿ-thàn I ê ōe.
<sup>18</sup> Iâ-hô-hoa kin-á-ji̍t iā sêng-jīn lí chòe I ka-kī te̍k-pia̍t ê peh-sìⁿ, chiàu I só͘ èng-ún lí ê, hō͘ lí siú I it-chhè ê kài-bēng;
<sup>19</sup> koh hō͘ lí tùi tī êng-kng, miâ-siaⁿ, chun-kùi, pôaⁿ-kè I só͘ chhòng-chō bān-kok ê peh-sìⁿ;  hō͘ lí kui tī Iâ-hô-hoa lí ê Siōng-tè, chòe sèng-kiat ê peh-sìⁿ, chiàu I só͘ kóng ê.

</p></div></div><div class="p_outer"><div class="p_left"> <div class="chap">=== 申命記 · 第 27 章 ===</div><p>
<sup>1</sup> 摩西kap以色列chiah-ê長老命令百姓講：Lín tio̍h守我今á日所命令lín一切ê誡命。
<sup>2</sup> Lín過約旦，到耶和華你上帝所賞賜你ê地，hit日tio̍h khiā幾塊大石，用灰抹伊；
<sup>3</sup> 你已經過去，tio̍h寫chit-ê律法一切ê話tī hit頂面，thang hō͘你入去耶和華你ê上帝所賞賜你ê地，就是流奶kap蜜ê地，照耶和華你列祖ê上帝所應允你ê。
<sup>4</sup> Lín已經過約旦，就tio̍h tī Í-pa-lō͘山khiā我今á日所命令lín hiah-ê石，用灰抹伊。
<sup>5</sup> Tī-hia tio̍h為耶和華你ê上帝起一座壇，就是石ê壇，tī hit頂面m̄-thang動tio̍h鐵器；
<sup>6</sup> tio̍h用無過phah ê石起耶和華你上帝ê壇；
<sup>7</sup> tī hit頂面tio̍h獻燒祭hō͘耶和華你ê上帝；koh tio̍h獻謝恩祭；也tī-hia食，tī耶和華你上帝ê面前歡喜。
<sup>8</sup> 你tio̍h將chit-ê律法一切ê話，寫明tī hiah-ê石裡。
<sup>9</sup> 摩西kap祭司利未人，吩咐以色列眾人講：以色列ah，tio̍h靜靜來聽；今á日你成做耶和華你上帝ê百姓；
<sup>10</sup> 所以tio̍h聽thàn耶和華你上帝ê話，行伊ê誡命律例，就是我今á日所命令你ê。
<sup>11</sup> 當hit日，摩西命令百姓講：
<sup>12</sup> Lín過約旦了後，西門、利未、猶大、以撒迦、約瑟、便雅憫，chiah-ê支派，tio̍h khiā tī Ki-lī-sim山來祝福百姓；
<sup>13</sup> Liû-piān、Ka-tek、A-siat、Se-pò͘-lûn、Tàn、Ná-hut-tha-lī，chiah-ê支派，tio̍h khiā tī Í-pa-lō͘山來宣布咒詛。
<sup>14</sup> 利未人tio̍h大聲對以色列眾人講；
<sup>15</sup> 見若人製造偶像，刻ê，á是鑄ê，耶和華所厭惡ê，就是師傅ê手所做ê，chhāi tī暗靜ê所在，hit人tio̍h受咒詛。百姓lóng tio̍h應講，A-bēng。
<sup>16</sup> 看輕老父á是老母ê，tio̍h受咒詛。百姓lóng tio̍h講：A-bēng。
<sup>17</sup> 移徙厝邊ê界址ê，tio̍h受咒詛。百姓lóng tio̍h講：A-bēng。
<sup>18</sup> Hō͘ chhiⁿ-mî人行m̄-tio̍h路ê，tio̍h受咒詛。百姓lóng tio̍h講：A-bēng。
<sup>19</sup> 審判來冤枉出外人kap孤兒、寡婦ê，tio̍h受咒詛。百姓lóng tio̍h講：A-bēng。
<sup>20</sup> Kap老父ê後bó͘同房ê tio̍h受咒詛，因為伊有掀開伊ê老父ê衫á裾。百姓lóng tio̍h講：A-bēng。
<sup>21</sup> 無論kap甚麼獸交合-ê tio̍h受咒詛。百姓lóng tio̍h講：A-bēng。
<sup>22</sup> 人kap siâng父ê姊妹，á是siâng母 ê姊妹，同房，hit人tio̍h受咒詛。百姓lóng tio̍h講：A-bēng。
<sup>23</sup> Kap丈母同房ê tio̍h受咒詛。百姓lóng tio̍h講：A-bēng。
<sup>24</sup> 暗靜phah死厝邊ê tio̍h受咒詛。百姓lóng tio̍h講：A-bēng。
<sup>25</sup> 受pò͘賂來害死無罪ê人ê tio̍h受咒詛。百姓lóng tio̍h講：A-bēng。
<sup>26</sup> 無堅守chiah-ê律法ê話來行ê tio̍h受咒詛。百姓lóng tio̍h講：A-bēng。

</p></div><div class="p_right"><div class="chap">=== 申命記 · 第 27 章 ===</div><p>
<sup>1</sup> Mô͘-se kap Í-sek-lia̍t chiah ê tiúⁿ-ló bēng-lēng peh-sìⁿ kóng, Lín tio̍h siú góa kin-á-ji̍t só͘ bēng-lēng lín it-chhè ê kài-bēng.
<sup>2</sup> Lín kè Iok-tàn, kàu Iâ-hô-hoa lí Siōng-tè só͘ siúⁿ-sù lí ê tōe, hit-ji̍t tio̍h khiā kúi-tè tōa-chio̍h, ēng he boah i;
<sup>3</sup> lí í-keng kè-khì, tio̍h siá chit ê lu̍t-hoat it-chhè ê ōe tī hit téng-bīn, thang hō͘ lí ji̍p-khì Iâ-hô-hoa lí ê Siōng-tè só͘ siúⁿ-sù lí ê tōe, chiū-sī lâu lin kap bi̍t ê tōe, chiàu Iâ-hô-hoa lí lia̍t-chó͘ ê Siōng-tè só͘ èng-ún lí ê.
<sup>4</sup> Lín í-keng kè Iok-tàn, chiū tio̍h tī Í-pa-lō͘ soaⁿ khiā góa kin-á-ji̍t só͘ bēng-lēng lín hiah ê chio̍h, ēng he boah i.
<sup>5</sup> Tī-hia tio̍h ūi Iâ-hô-hoa lí ê Siōng-tè khí chi̍t chō tôaⁿ, chiū-sī chio̍h ê tôaⁿ, tī hit téng-bīn m̄-thang tāng-tio̍h thih-khì;
<sup>6</sup> tio̍h ēng bô kè-phah ê chio̍h khí Iâ-hô-hoa lí Siōng-tè ê tôaⁿ;
<sup>7</sup> tī hit téng-bīn tio̍h hiàn sio-chè hō͘ Iâ-hô-hoa lí ê Siōng-tè;  koh tio̍h hiàn siā-un-chè;  iā tī-hia chia̍h, tī Iâ-hô-hoa lí Siōng-tè ê bīn-chêng hoaⁿ-hí.
<sup>8</sup> Lí tio̍h chiong chit ê lu̍t-hoat it-chhè ê ōe, siá-bêng tī hiah ê chio̍h-ni̍h.
<sup>9</sup> Mô͘-se kap chè-si Lī-bī lâng, hoan-hù Í-sek-lia̍t chèng-lâng kóng, Í-sek-lia̍t ah, tio̍h chēng-chēng lâi thiaⁿ;  kin-á-ji̍t lí chiâⁿ-chòe Iâ-hô-hoa lí Siōng-tè ê peh-sìⁿ;
<sup>10</sup> só͘-í tio̍h thiaⁿ-thàn Iâ-hô-hoa lí Siōng-tè ê ōe, kiâⁿ I ê kài-bēng lu̍t-lē, chiū-sī góa kin-á-ji̍t só͘ bēng-lēng lí ê.
<sup>11</sup> Tng hit-ji̍t Mô͘-se bēng-lēng peh-sìⁿ kóng,
<sup>12</sup> Lín kè Iok-tàn liáu-āu, Se-biān, Lī-bī, Iû-tāi, Í-sat-ka, Iok-sek, Piān-ngá-bín, chiah ê chi-phài, tio̍h khiā tī Ki-lī-sim soaⁿ lâi chiok-hok peh-sìⁿ;
<sup>13</sup> Liû-piān, Ka-tek, A-siat, Se-pò͘-lûn, Tàn, Ná-hut-tha-lī, chiah ê chi-phài, tio̍h khiā tī Í-pa-lō͘ soaⁿ lâi soan-pò͘ chiù-chó͘.
<sup>14</sup> Lī-bī lâng tio̍h tōa-siaⁿ tùi Í-sek-lia̍t chèng-lâng kóng;
<sup>15</sup> Kìⁿ-nā lâng chè-chō ngó͘-siōng, khek-ê, á-sī chù-ê, Iâ-hô-hoa só͘ iàm-ò͘ⁿ-ê, chiū-sī sai-hū ê chhiú só͘ chòe ê, chhāi tī àm-chīⁿ ê só͘-chāi, hit-lâng tio̍h siū chiù-chó͘.  Peh-sìⁿ lóng tio̍h ìn kóng, A-bēng.
<sup>16</sup> Khòaⁿ-khin lāu-pē á-sī lāu-bú ê, tio̍h siū chiù-chó͘.  Peh-sìⁿ lóng tio̍h kóng, A-bēng.
<sup>17</sup> Î-sóa chhù-piⁿ ê kài-chí ê, tio̍h siū chiù-chó͘.  Peh-sìⁿ lóng tio̍h kóng, A-bēng.
<sup>18</sup> Hō͘ chhiⁿ-mî lâng kiâⁿ m̄-tio̍h lō͘ ê, tio̍h siū chiù-chó͘.  Peh-sìⁿ lóng tio̍h kóng, A-bēng.
<sup>19</sup> Sím-phòaⁿ lâi oan-óng chhut-gōa lâng kap ko͘-jî kóaⁿ-hū ê, tio̍h siū chiù-chó͘.  Peh-sìⁿ lóng tio̍h kóng, A-bēng.
<sup>20</sup> Kap lāu-pē ê āu-bó͘ tâng-pâng ê tio̍h siū chiù-chó͘, in-ūi i ū hian-khui i ê lāu-pē ê saⁿ-á-ku.  Peh-sìⁿ lóng tio̍h kóng, A-bēng.
<sup>21</sup> Bô-lūn kap sím-mi̍h siù kau-ha̍p-ê tio̍h siū chiù-chó͘.  Peh-sìⁿ lóng tio̍h kóng, A-bēng.
<sup>22</sup> Lâng kap siâng-pē ê chí-bē, á-sī siâng-bú ê chí-bē, tâng-pâng, hit-lâng tio̍h siū chiù-chó͘.  Peh-sìⁿ lóng tio̍h kóng, A-bēng.
<sup>23</sup> Kap tiūⁿ-ḿ tâng-pâng-ê tio̍h siū chiù-chó͘. Peh-sìⁿ lóng tio̍h kóng, A-bēng.
<sup>24</sup> Àm-chīⁿ phah-sí chhù-piⁿ ê tio̍h siū chiù-chó͘.  Peh-sìⁿ lóng tio̍h kóng, A-bēng.
<sup>25</sup> Siū pò͘-lō͘ lâi hāi-sí bô-chōe ê lâng ê tio̍h siū chiù-chó͘.  Peh-sìⁿ lóng tio̍h kóng, A-bēng.
<sup>26</sup> Bô kian-siú chiah ê lu̍t-hoat ê ōe lâi kiâⁿ-ê tio̍h siū chiù-chó͘.  Peh-sìⁿ lóng tio̍h kóng, A-bēng.

</p></div></div><div class="p_outer"><div class="p_left"> <div class="chap">=== 申命記 · 第 28 章 ===</div><p>
<sup>1</sup> 你若致意聽耶和華你ê上帝ê話，守伊一切ê誡命來行伊，就是我今á日所命令你ê，耶和華你ê上帝beh hō͘你pôaⁿ過天下萬國；
<sup>2</sup> 你若聽耶和華你上帝ê話，就chiah-ê所祝福ê beh jip你，beh到tī你；
<sup>3</sup> 你tī城內beh得tio̍h福氣，tī田裡beh得tio̍h福氣；
<sup>4</sup> 你ê身軀所生ê，你ê土地所出ê，你ê cheng-siⁿ所出ê，以及牛ê牛á-kiáⁿ，羊 ê羊á-kiáⁿ，lóng beh得tio̍h福氣。
<sup>5</sup> 你ê筐á kap你chhiau麵ê器具，lóng beh得tio̍h福氣。
<sup>6</sup> 你入來beh得tio̍h福氣；出去也beh得tio̍h福氣。
<sup>7</sup> 你ê對敵起來攻擊你ê，耶和華beh hō͘ in thâi輸tī你ê面前；in tùi一條路出來攻擊你，beh tī你ê面前tùi七條路來走。
<sup>8</sup> 耶和華beh命令福氣hō͘你，tī你ê粟倉，kap你ê手所做一切ê事；也beh賜福你tī耶和華你上帝所賞賜你ê地。
<sup>9</sup> 你若守耶和華你上帝ê誡命，行伊ê道路，耶和華beh設立你做伊家己聖ê百姓，照伊所對你chiù-chōa ê；
<sup>10</sup> 天下萬百姓看見你屬tī耶和華ê名下，就beh驚畏你。
<sup>11</sup> 你tī耶和華對你ê列祖chiù-chōa賞賜你ê地，耶和華beh hō͘你ê身軀所生ê，cheng-siⁿ所出ê，土地所出ê，充足有chhun。
<sup>12</sup> 耶和華beh kā你開伊天裡寶貝ê庫房，落及時ê雨 tī你ê地，tī你ê手所做一切ê事賜福你；你beh借hō͘ chōe-chōe國，也你m̄免借。
<sup>13</sup> 你若聽thàn耶和華你ê上帝ê誡命，就是我今á日所命令你ê，執守來行伊，無偏左，無偏右，來歪chhoa̍h我今á日所命令你chiah-ê話，去thàn別ê上帝來服事伊，耶和華就beh hō͘你做頭，無最尾；你beh tiàm tī頂面，無tiàm tī下面。
<sup>14</sup> (合併tī頂一節)
<sup>15</sup> 你若無聽thàn耶和華你上帝ê話，無執守來行伊一切ê誡命、律例，就是我今á日所命令你ê，chiah-ê咒詛就beh jip-tio̍h你，beh到tī你。
<sup>16</sup> Tī城內你beh受咒詛；tī田裡你也beh受咒詛。
<sup>17</sup> 你ê筐á kap你chhiau麵ê器具，lóng beh受咒詛。
<sup>18</sup> 你ê身軀所生ê，你ê地所出ê，以及牛ê牛á-kiáⁿ，羊 ê羊á-kiáⁿ，lóng beh受咒詛。
<sup>19</sup> 你入來beh受咒詛；出去也beh受咒詛。
<sup>20</sup> 因為你所行ê pháiⁿ來棄sak我，耶和華beh tī你ê手所做一切ê事，hō͘咒詛、擾亂、責罰，到tī你，直到你受毀滅，緊緊滅無。
<sup>21</sup> 耶和華beh hō͘瘟疫纏你，到伊滅無你tī你所入去承接ê地。
<sup>22</sup> 耶和華beh用消瘦、熱病、發炎、毒熱、刀劍、枯焦、朽爛，攻擊你；chiah-ê lóng beh追jip你，到你滅無。
<sup>23</sup> 你頭殼頂ê天beh變做銅，腳下ê地beh變做鐵。
<sup>24</sup> 耶和華beh hō͘你地上ê雨變土粉，變沙；伊beh tùi天落tī你，到你滅無。
<sup>25</sup> 耶和華beh hō͘你thâi輸tī你對敵ê面前；你tùi一條路出去抵敵in，beh tī in ê面前tùi七條路來逃走；你beh tī天下萬國中流落。
<sup>26</sup> 你ê身屍beh hō͘空中ê飛鳥kap地上ê走獸做食物，也無人趕伊。
<sup>27</sup> 耶和華beh用埃及ê癰(iong)、痔瘡、癬、疥，bōe醫ê，來phah你。
<sup>28</sup> 耶和華beh用顛狂、chhiⁿ-mî、心ê驚惶phah你；
<sup>29</sup> 你beh tī日中晝四界摸，親像chhiⁿ-mî ê暗摸sa；你ê路bōe興通，常常tú-tio̍h制壓、搶奪，無人拯救你。
<sup>30</sup> 你beh聘定bó͘，別人kap伊同房；你beh起厝，無thang khiā tī hit內面；你beh栽種葡萄園，也bōe得tio̍h食伊ê果子。
<sup>31</sup> 你ê牛thâi tī你ê目睭前，你無thang食tio̍h；你ê驢tī你ê目前受搶奪，m̄還你；你ê 羊 beh歸你ê對敵，無人替你救伊。
<sup>32</sup> 你ê kiáⁿ cha-bó͘-kiáⁿ beh交tī別國ê百姓，你ê目睭beh看，thong日瞭望伊，到失明；你ê手也無力thang做甚麼。
<sup>33</sup> 你ê土產，kap你tio̍h磨所得tio̍h ê，beh hō͘你所m̄-bat ê國民食了了；你kan-ta受欺負，受壓制；
<sup>34</sup> 你為tio̍h你ê目睭所看見ê事，beh致到顛狂。
<sup>35</sup> 耶和華beh用bōe醫得ê毒癰phah你，tī你ê腳頭u、腳腿，對你ê腳掌到頭殼頂。
<sup>36</sup> 耶和華beh遷徙你kap你所設立管轄你ê王，到你kap你ê列祖所m̄-bat ê國，tī-hia你beh服事別ê上帝，是柴ê，石ê；
<sup>37</sup> 你tī耶和華所beh chhōa你到ê列國中，beh hō͘人gông-ngia̍h，hō͘人做話柄，受譏刺；
<sup>38</sup> 你beh帶chōe-chōe種子到田裡，若是所收ê是真少；因為草蜢beh食伊。
<sup>39</sup> 你beh栽種葡萄園來修整伊，總是無thang lim酒，無thang挽果子；因為蟲beh食伊。
<sup>40</sup> Thong境內你beh有橄欖樹，總是無伊ê油 thang抹你ê身軀；因為你ê橄欖樹bōe tiâu粒。
<sup>41</sup> 你beh生kiáⁿ cha-bó͘-kiáⁿ，無thang做你ê；因為in beh hō͘人掠去。
<sup>42</sup> 你ê樹木，kap你ê土產，草蜢beh一盡食伊。
<sup>43</sup> 你中間ê出外人beh ná升ná高，你beh ná降ná低；
<sup>44</sup> 伊beh借你，也你無thang借伊；伊beh做頭，你beh做尾。
<sup>45</sup> Chiah-ê咒詛beh lóng到tī你，beh追你，beh jip-tio̍h你，到你滅無；因為你無聽thàn耶和華你上帝ê話，無守伊所命令你hiah-ê誡命律例；
<sup>46</sup> Chiah-ê咒詛beh到tī你kap你ê後裔，做神蹟奇事，到永遠。
<sup>47</sup> 因為你無為tio̍h你ê好額，用歡喜ê心快樂ê意思，來服事耶和華你ê上帝；
<sup>48</sup> 所以你beh tú-tio̍h iau餓、嘴乾、thǹg-theh，無半項物，服事耶和華所差來攻擊你ê對敵；伊beh用鐵擔掛tī你ê頷頸，到滅無你。
<sup>49</sup> 耶和華beh tùi遠遠，tùi地極，chhōa一國親像鷹飛來攻擊你；hit-ê國ê話，你bōe曉聽；
<sup>50</sup> Hit-ê國ê人面hiông-kài-kài，無體貼老人，也無憐憫gín-ná；
<sup>51</sup> in beh食你ê cheng-siⁿ所生ê，kap你ê土產，到你滅無；你ê五穀、酒、油，以及牛ê牛á-kiáⁿ，羊ê羊á-kiáⁿ，lóng無kā你留teh，到in滅無你。
<sup>52</sup> 伊beh圍困你tī你ta̍k-ê城門內，到你所óa靠高koh堅固ê城牆lóng倒壞tī你ê全地；伊beh圍困你tī你ta̍k-ê城門內，tī耶和華你上帝所賞賜你ê全地。
<sup>53</sup> 你ê對敵圍困你，你tī窘迫困苦ê中間，beh食你ê身軀所生ê，就是耶和華你上帝所賞賜你ê kiáⁿ cha-bó͘-kiáⁿ ê肉。
<sup>54</sup> Lín中間幼秀不止細膩ê人，目睭beh gîn伊ê兄弟，kap伊心懷中ê bó͘，以及其餘所chhun ê kiáⁿ兒；
<sup>55</sup> 致到伊無beh用伊所食kiáⁿ兒ê肉，分一點á hō͘ in中間ê一人；因為你tī ta̍k-ê城門內，受對敵圍困大大窘迫你ê時，伊無chhun半項。
<sup>56</sup> Lín中間幼秀細膩ê婦人人，因為伊ê幼秀細膩平素m̄敢用腳掌踏地ê，beh gîn伊心懷中ê丈夫，kap伊ê kiáⁿ，伊ê cha-bó͘-kiáⁿ，
<sup>57</sup> 以及伊身軀所出ê衣(ui)，kap伊所生hiah-ê kiáⁿ；因為tī你受圍，hō͘對敵tī你chiah-ê城門內窘迫你困苦ê時，伊因為百項物欠缺，所以beh偷食伊。
<sup>58</sup> 若你無執守來行chit本冊所記律法一切ê話，無敬畏有榮光thang驚畏ê名，就是耶和華你ê上帝，
<sup>59</sup> 耶和華就beh用奇怪ê災厄，就是極大極久ê災厄，kap極重極久ê病，到tī你以及你ê後裔；
<sup>60</sup> 也beh hō͘你所驚埃及hiah-ê病症lóng臨到tī你，也beh纏tī你ê身軀；
<sup>61</sup> 連hiah-ê無記tī chit本律法ê冊ê災厄病症，耶和華beh hō͘伊lóng到tī你，到你滅無。
<sup>62</sup> Lín前雖然親像天頂ê星hiah-chōe，總是因為你無聽thàn耶和華你上帝ê話，所以你所chhun ê數額就beh少少。
<sup>63</sup> 前耶和華掠賜福lín hō͘ lín興旺做歡喜，後來耶和華也beh掠毀滅lín，滅無lín，做歡喜；lín也beh tùi lín所入去承接ê地受拔起來。
<sup>64</sup> 耶和華beh hō͘ lín四散tī萬百姓中，tùi地chit-ê極頭到地hit-ê極頭；你beh tī-hia服事別ê上帝，是你kap你ê列祖所m̄-bat，柴ê，石ê。
<sup>65</sup> Tī hiah-ê國內，你bōe得tio̍h安然，你ê腳也bōe得tio̍h歇睏；耶和華也beh hō͘你tī-hia心pho̍k-pho̍k-chhéng，目睭失明，精神衰敗；
<sup>66</sup> 你ê性命tī你ê面前無tiāⁿ無tio̍h，你日暝驚惶，你ê性命無穩當。
<sup>67</sup> 你因為心內所驚惶ê，目睭所看見ê，早起beh講：苦bōe得chit時暗！暗時beh講：苦bōe得chit時天光！
<sup>68</sup> 耶和華beh hō͘你坐船tò去埃及，tùi hit條路，就是我bat對你講你bōe koh看見ê；tī-hia你beh 賣本身hō͘對敵做奴僕女婢，總是無人買。

</p></div><div class="p_right"><div class="chap">=== 申命記 · 第 28 章 ===</div><p>
<sup>1</sup> Lí nā tì-ì thiaⁿ Iâ-hô-hoa lí ê Siōng-tè ê ōe, siú I it-chhè ê kài-bēng lâi kiâⁿ i, chiū-sī góa kin-á-ji̍t só͘ bēng-lēng lí ê, Iâ-hô-hoa lí ê Siōng-tè beh hō͘ lí pôaⁿ-kè thiⁿ-ē bān-kok;
<sup>2</sup> lí nā thiaⁿ Iâ-hô-hoa lí Siōng-tè ê ōe, chiū chiah-ê só͘ chiok-hok-ê beh jip lí, beh kàu tī lí;
<sup>3</sup> lí tī siâⁿ-lāi beh tit-tio̍h hok-khì, tī chhân-ni̍h beh tit-tio̍h hok-khì;
<sup>4</sup> lí ê sin-khu só͘-siⁿ-ê, lí ê thó͘-tōe só͘-chhut-ê, lí ê cheng-siⁿ só͘-chhut-ê, í-ki̍p gû ê gû-á-kiáⁿ, iûⁿ ê iûⁿ-á-kiáⁿ, lóng beh tit-tio̍h hok-khì.
<sup>5</sup> Lí ê kheng-á kap lí chhiau-mī ê khì-kū, lóng beh tit-tio̍h hok-khì.
<sup>6</sup> Lí ji̍p-lâi beh tit-tio̍h hok-khì;  chhut-khì iā beh tit-tio̍h hok-khì.
<sup>7</sup> Lí ê tùi-te̍k khí-lâi kong-kek lí ê, Iâ-hô-hoa beh hō͘ in thâi-su tī lí ê bīn-chêng;  in tùi chi̍t tiâu lō͘ chhut-lâi kong-kek lí, beh tī lí ê bīn-chêng tùi chhit tiâu lō͘ lâi cháu.
<sup>8</sup> Iâ-hô-hoa beh bēng-lēng hok-khì hō͘ lí, tī lí ê chhek-chhng, kap lí ê chhiú só͘ chòe it-chhè ê sū;  iā beh sù-hok lí tī Iâ-hô-hoa lí Siōng-tè só͘ siúⁿ-sù lí ê tōe.
<sup>9</sup> Lí nā siú Iâ-hô-hoa lí Siōng-tè ê kài-bēng, kiâⁿ I ê tō-lō͘, Iâ-hô-hoa beh siat-li̍p lí chòe I ka-kī sèng ê peh-sìⁿ, chiàu I só͘ tùi lí chiù-chōa ê;
<sup>10</sup> thiⁿ-ē bān peh-sìⁿ khòaⁿ-kìⁿ lí sio̍k tī Iâ-hô-hoa ê miâ-ē, chiū beh kiaⁿ-ùi lí.
<sup>11</sup> Lí tī Iâ-hô-hoa tùi lí ê lia̍t-chó͘ chiù-chōa siúⁿ-sù lí ê tōe, Iâ-hô-hoa beh hō͘ lí ê seng-khu só͘-siⁿ-ê, cheng-siⁿ só͘-chhut ê, thó͘-tōe só͘-chhut-ê, chhiong-chiok ū chhun.
<sup>12</sup> Iâ-hô-hoa beh kā lí khui I thiⁿ-ni̍h pó-pòe ê khò͘-pâng, lo̍h ki̍p-sî ê hō͘ tī lí ê tōe, tī lí ê chhiú só͘ chòe it-chhè ê sū sù-hok lí;  lí beh chioh hō͘ chōe-chōe kok, iā lí m̄-bián chioh.
<sup>13</sup> Lí nā thiaⁿ-thàn Iâ-hô-hoa lí ê Siōng-tè ê kài-bēng, chiū-sī góa kin-á-ji̍t só͘ bēng-lēng lí ê, chip-siú lâi kiâⁿ i, bô phian-chó, bô phian-iū, lâi oai-chhoa̍h góa kin-á-ji̍t só͘ bēng-lēng lí chiah ê ōe, khì thàn pa̍t ê siōng-tè lâi ho̍k-sāi i, Iâ-hô-hoa chiū beh hō͘ lí chòe-thâu, bô chòe-bé;  lí beh tiàm tī téng-bīn, bô tiàm tī ē-bīn.
<sup>14</sup> (Ha̍p-pēng tī téng chi̍t chat)
<sup>15</sup> Lí nā bô thiaⁿ-thàn Iâ-hô-hoa lí Siōng-tè ê ōe, bô chip-siú lâi kiâⁿ I it-chhè ê kài-bēng, lu̍t-lē, chiū-sī góa kin-á-ji̍t só͘ bēng-lēng lí ê, chiah ê chiù-chó͘ chiū beh jip-tio̍h lí, beh kàu tī lí.
<sup>16</sup> Tī siâⁿ-lāi lí beh siū chiù-chó͘;  tī chhân-ni̍h lí iā beh siū chiù-chó͘.
<sup>17</sup> Lí ê kheng-á kap lí chhiau-mī ê khì-kū, lóng beh siū chiù-chó͘.
<sup>18</sup> Lí ê seng-khu só͘ siⁿ-ê, lí ê tōe só͘-chhut-ê, í-ki̍p gû ê gû-á-kiáⁿ, iûⁿ ê iûⁿ-á-kiáⁿ, lóng beh siū chiù-chó͘.
<sup>19</sup> Lí ji̍p-lâi beh siū chiù-chó͘;  chhut-khì iā beh siū chiù-chó͘.
<sup>20</sup> In-ūi lí só͘ kiâⁿ ê pháiⁿ lâi khì-sak góa, Iâ-hô-hoa beh tī lí ê chhiú só͘ chòe it-chhè ê sū, hō͘ chiù-chó͘, jiáu-loān, chek-hoa̍t, kàu tī lí, ti̍t-kàu lí siū húi-bia̍t, kín-kín bia̍t-bô.
<sup>21</sup> Iâ-hô-hoa beh hō͘ un-e̍k tîⁿ lí, kàu I bia̍t-bô lí tī lí só͘ ji̍p-khì sêng-chiap ê tōe.
<sup>22</sup> Iâ-hô-hoa beh ēng siau-sán, jia̍t-pīⁿ, hoat-iām, to̍k-jia̍t, to-kiàm, ko͘-tâ, hiú-nōa, kong-kek lí;  chiah-ê lóng beh tui-jip lí, kàu lí bia̍t-bô.
<sup>23</sup> Lí thâu-khak-téng ê thiⁿ beh pìⁿ-chòe tâng, kha-ē ê tōe beh pìⁿ-chòe thih.
<sup>24</sup> Iâ-hô-hoa beh hō͘ lí tōe-chiūⁿ ê hō͘ pìⁿ thô͘-hún, pìⁿ soa;  I beh tùi thiⁿ lo̍h tī lí, kàu lí bia̍t-bô.
<sup>25</sup> Iâ-hô-hoa beh hō͘ lí thâi-su tī lí tùi-te̍k ê bīn-chêng;  lí tùi chi̍t tiâu lō͘ chhut-khì tí-te̍k in, beh tī in ê bīn-chêng tùi chhit tiâu lō͘ lâi tô-cháu;  lí beh tī thiⁿ-ē bān-kok-tiong liû-lo̍k.
<sup>26</sup> Lí ê sin-si beh hō͘ khong-tiong ê pe-chiáu kap tōe-chiūⁿ ê cháu-siù chòe chia̍h-mi̍h, iā bô lâng kóaⁿ i.
<sup>27</sup> Iâ-hô-hoa beh ēng Ai-ki̍p ê iong, tī-chhng, sián, kòe, bōe i-tit-ê, lâi phah lí.
<sup>28</sup> Iâ-hô-hoa beh ēng tian-kông, chhiⁿ-mî, sim ê kiaⁿ-hiâⁿ phah lí;
<sup>29</sup> lí beh tī ji̍t-tiong-tàu sì-kòe bong, chhin-chhiūⁿ chhiⁿ-mî ê àm-bong-sa;  lí ê lō͘ bōe heng-thong, siông-siông tú-tio̍h chè-ap, chhiúⁿ-toa̍t, bô lâng chín-kiù lí.
<sup>30</sup> Lí beh phèng-tiāⁿ bó͘, pa̍t-lâng kap i tâng-pâng;  lí beh khí-chhù, bô thang khiā tī hit lāi-bīn;  lí beh chai-chèng phû-tô-hn̂g, iā bōe tit-tio̍h chia̍h i ê ké-chí.
<sup>31</sup> Lí ê gû thâi tī lí ê ba̍k-chiu chêng, lí bô thang chia̍h-tio̍h;  lí ê lû tī lí ê ba̍k-chêng siū chhiúⁿ-toa̍t, m̄-hêng lí;  lí ê iûⁿ beh kui lí ê tùi-te̍k, bô lâng thòe lí kiù i.
<sup>32</sup> Lí ê kiáⁿ cha-bó͘-kiáⁿ beh kau tī pa̍t-kok ê peh-sìⁿ, lí ê ba̍k-chiu beh khòaⁿ, thong-ji̍t liâu-bāng i, kàu sit-bêng;  lí ê chhiú iā bô la̍t thang chòe sím-mi̍h.
<sup>33</sup> Lí ê thó͘-sán, kap lí tio̍h-bôa só͘ tit-tio̍h-ê, beh hō͘ lí só͘ m̄-bat ê kok-bîn chia̍h liáu-liáu;  lí kan-ta siū khi-hū, siū ap-chè;
<sup>34</sup> lí ūi-tio̍h lí ê ba̍k-chiu só͘ khòaⁿ-kìⁿ ê sū, beh tì-kàu tian-kông.
<sup>35</sup> Iâ-hô-hoa beh ēng bōe i-tit ê to̍k-iong phah lí, tī lí ê kha-thâu-u, kha-thúi, tùi lí ê kha-chiúⁿ kàu thâu-khak-téng.
<sup>36</sup> Iâ-hô-hoa beh chhian-sóa lí kap lí só͘ siat-li̍p koán-hat lí ê ông, kàu lí kap lí ê lia̍t-chó͘ só͘ m̄-bat ê kok, tī-hia lí beh ho̍k-sāi pa̍t ê siōng-tè, sī chhâ-ê, chio̍h-ê;
<sup>37</sup> lí tī Iâ-hô-hoa só͘ beh chhōa lí kàu ê lia̍t-kok-tiong, beh hō͘ lâng gông-ngia̍h, hō͘ lâng chòe ōe-pìⁿ, siū ki-chhì;
<sup>38</sup> lí beh tòa chōe-chōe chéng-chí kàu chhân-ni̍h, nā-sī só͘ siu-ê sī chin-chió;  in-ūi chháu-meh beh chia̍h i.
<sup>39</sup> Lí beh chai-chèng phû-tô-hn̂g lâi siu-chéng i, chóng-sī bô thang lim-chiú, bô thang bán ké-chí;  in-ūi thâng beh chia̍h i.
<sup>40</sup> Thong kéng-lāi lí beh ū kaⁿ-ná-chhiū, chóng-sī bô i ê iû thang boah lí ê seng-khu;  in-ūi lí ê kaⁿ-ná-chhiū bōe tiâu-lia̍p.
<sup>41</sup> Lí beh siⁿ-kiáⁿ cha-bó͘-kiáⁿ, bô thang chòe lí ê;  in-ūi in beh hō͘ lâng lia̍h-khì.
<sup>42</sup> Lí ê chhiū-ba̍k, kap lí ê thó͘-sán, chháu-meh beh it-chīn chia̍h i.
<sup>43</sup> Lí tiong-kan ê chhut-gōa lâng beh ná-seng ná-koâiⁿ, lí beh ná-kàng ná-kē;
<sup>44</sup> i beh chioh lí, iā lí bô thang chioh i;  i beh chòe-thâu, lí beh chòe-bé.
<sup>45</sup> Chiah ê chiù-chó͘ beh lóng kàu tī lí, beh tui lí, beh jip-tio̍h lí, kàu lí bia̍t-bô;  in-ūi lí bô thiaⁿ-thàn Iâ-hô-hoa lí Siōng-tè ê ōe, bô siú I só͘ bēng-lēng lí hiah ê kài-bēng lu̍t-lē;
<sup>46</sup> chiah ê chiù-chó͘ beh kàu tī lí kap lí ê hō͘-è, chòe sîn-jiah kî-sū, kàu éng-oán.
<sup>47</sup> In-ūi lí bô ūi-tio̍h lí ê hó-gia̍h, ēng hoaⁿ-hí ê sim khoài-lo̍k ê ì-sù, lâi ho̍k-sāi Iâ-hô-hoa lí ê Siōng-tè;
<sup>48</sup> só͘-í lí beh tú-tio̍h iau-gō, chhùi-ta, thǹg-theh, bô pòaⁿ-hāng mi̍h, ho̍k-sāi Iâ-hô-hoa só͘ chhe lâi kong-kek lí ê tùi-te̍k;  i beh ēng thih-taⁿ kòa tī lí ê ām-kún, kàu bia̍t-bô lí.
<sup>49</sup> Iâ-hô-hoa beh tùi hn̄g-hn̄g, tùi tōe-ke̍k, chhōa chi̍t-kok chhin-chhiūⁿ eng pe-lâi kong-kek lí;  hit ê kok ê ōe, lí bōe hiáu thiaⁿ;
<sup>50</sup> hit ê kok ê lâng bīn hiông-kài-kài, bô thé-thiap lāu-lâng, iā bô lîn-bín gín-ná;
<sup>51</sup> in beh chia̍h lí ê cheng-siⁿ só͘-siⁿ-ê, kap lí ê thó͘-sán, kàu lí bia̍t-bô;  lí ê ngó͘-kok, chiú, iû, í-ki̍p gû ê gû-á-kiáⁿ, iûⁿ ê iûⁿ-á-kiáⁿ, lóng bô kā lí lâu-teh, kàu in bia̍t-bô lí.
<sup>52</sup> I beh ûi-khùn lí tī lí ta̍k ê siâⁿ-mn̂g-lāi, kàu lí só͘ óa-khò koâiⁿ koh kian-kò͘ ê siâⁿ-chhiûⁿ lóng tó-hoāi tī lí ê choân-tōe;  i beh ûi-khùn lí tī lí ta̍k ê siâⁿ-mn̂g-lāi, tī Iâ-hô-hoa lí Siōng-tè só͘ siúⁿ-sù lí ê choân-tōe.
<sup>53</sup> Lí ê tùi-te̍k ûi-khùn lí, lí tī khún-pek khùn-khó͘ ê tiong-kan, beh chia̍h lí ê seng-khu só͘-siⁿ-ê, chiū-sī Iâ-hô-hoa lí Siōng-tè só͘ siúⁿ-sù lí ê kiáⁿ cha-bó͘-kiáⁿ ê bah.
<sup>54</sup> Lín tiong-kan iù-siù put-chí sòe-jī ê lâng, ba̍k-chiu beh gîn i ê hiaⁿ-tī, kap i sim-hoâi-tiong ê bó͘, í-ki̍p kî-û só͘ chhun ê kiáⁿ-jî;
<sup>55</sup> tì-kàu i bô beh ēng i só͘ chia̍h kiáⁿ-jî ê bah, pun chi̍t tiám-á hō͘ in tiong-kan ê chi̍t-lâng;  in-ūi lí tī ta̍k ê siâⁿ-mn̂g-lāi, siū tùi-te̍k ûi-khùn tōa-tōa khún-pek lí ê sî, i bô chhun pòaⁿ-hāng.
<sup>56</sup> Lín tiong-kan iù-siù sòe-jī ê hū-jîn-lâng, in-ūi i ê iù-siù sòe-jī pêng-sò͘ m̄-káⁿ ēng kha-chiúⁿ ta̍h-tōe-ê, beh gîn i sim-hoâi-tiong ê tiōng-hu, kap i ê kiáⁿ, i ê cha-bó͘-kiáⁿ,
<sup>57</sup> í-ki̍p i seng-khu só͘ chhut ê ui, kap i só͘ siⁿ hiah ê kiáⁿ;  in-ūi tī lí siū ûi, hō͘ tùi-te̍k tī lí chiah ê siâⁿ-mn̂g-lāi khún-pek lí khùn-khó͘ ê sî, i in-ūi pah-hāng mi̍h khiàm-kheh, só͘-í beh thau-chia̍h-i.
<sup>58</sup> Nā lí bô chip-siú lâi kiâⁿ chit pún chheh só͘ kì lu̍t-hoat it-chhè ê ōe, bô kèng-ùi ū êng-kng thang kiaⁿ-ùi ê miâ, chiū-sī Iâ-hô-hoa lí ê Siōng-tè,
<sup>59</sup> Iâ-hô-hoa chiū beh ēng kî-koài ê chai-ē, chiū-sī ke̍k-tōa ke̍k-kú ê chai-ē, kap ke̍k-tāng ke̍k-kú ê pīⁿ, kàu tī lí í-ki̍p lí ê hō͘-è;
<sup>60</sup> iā beh hō͘ lí só͘ kiaⁿ Ai-ki̍p hiah ê pīⁿ-chèng lóng lîm-kàu tī lí, iā beh tîⁿ tī lí ê seng-khu;
<sup>61</sup> liân hiah-ê bô kì tī chit-pún lu̍t-hoat ê chheh ê chai-ē pīⁿ-chèng, Iâ-hô-hoa beh hō͘ i lóng kàu tī lí, kàu lí bia̍t-bô.
<sup>62</sup> Lín chêng sui-jiân chhin-chhiūⁿ thiⁿ-téng ê chhiⁿ hiah-chōe, chóng-sī in-ūi lí bô thiaⁿ-thàn Iâ-hô-hoa lí Siōng-tè ê ōe, só͘-í lí só͘ chhun ê siàu-gia̍h chiū beh chió-chió.
<sup>63</sup> Chêng Iâ-hô-hoa lia̍h sù-hok lín hō͘ lín heng-ōng chòe hoaⁿ-hí, āu-lâi Iâ-hô-hoa iā beh lia̍h húi-bia̍t lín, bia̍t-bô lín, chòe hoaⁿ-hí;  lín iā beh tùi lín só͘ ji̍p-khì sêng-chiap ê tōe siū pu̍ih-khí-lâi.
<sup>64</sup> Iâ-hô-hoa beh hō͘ lín sì-sòaⁿ tī bān peh-sìⁿ-tiong, tùi tōe chit ê ke̍k-thâu kàu tōe hit ê ke̍k-thâu;  lí beh tī-hia ho̍k-sāi pa̍t ê siōng-tè, sī lí kap lí ê lia̍t-chó͘ só͘ m̄-bat, chhâ-ê, chio̍h-ê.
<sup>65</sup> Tī hiah ê kok-lāi, lí bōe tit-tio̍h an-jiân, lí ê kha iā bōe tit-tio̍h hioh-khùn;  Iâ-hô-hoa iā beh hō͘ lí tī-hia sim pho̍k-pho̍k-chhéng, ba̍k-chiu sit-bêng, cheng-sîn soe-pāi;
<sup>66</sup> lí ê sìⁿ-miā tī lí ê bīn-chêng bô-tiāⁿ bô-tio̍h,  lí ji̍t-mî kiaⁿ-hiâⁿ, lí ê sìⁿ-miā bô ún-tàng.
<sup>67</sup> Lí in-ūi sim-lāi só͘ kiaⁿ-hiâⁿ ê, ba̍k-chiu só͘ khòaⁿ-kìⁿ ê, chá-khí beh kóng, khó͘ bōe-tit chit-sî àm! àm-sî beh kóng, khó͘ bōe-tit chit-sî thiⁿ-kng!
<sup>68</sup> Iâ-hô-hoa beh hō͘ lí chē-chûn tò-khì Ai-ki̍p, tùi hit tiâu lō͘, chiū-sī góa bat tùi lí kóng lí bōe koh khòaⁿ-kìⁿ ê;  tī-hia lí beh bōe pún-sin hō͘ tùi-te̍k chòe lô͘-po̍k lú-pī, chóng-sī bô lâng bóe.

</p></div></div><div class="p_outer"><div class="p_left"> <div class="chap">=== 申命記 · 第 29 章 ===</div><p>
<sup>1</sup> Chiah-ê是耶和華，tī Mô͘-ap地，命令摩西kap以色列人立約ê話，是伊tī Hô-lia̍t kap in所立ê約以外ê。
<sup>2</sup> 摩西召以色列眾人來，kā in講：耶和華tī埃及地，tī lín ê目睭前tùi法老，kap伊ê眾人臣，以及伊全地，所行一切ê事lín lóng有看見，
<sup>3</sup> 就是你親目看見ê大試驗，kap神蹟，kap hiah-ê大奇事。
<sup>4</sup> 總是到今á日耶和華iáu無hō͘你能曉悟ê心，能看見ê目睭，能聽見ê耳孔。
<sup>5</sup> 我chhōa lín tī曠野四十年，lín身軀ê衫無破，腳裡ê鞋也無破；
<sup>6</sup> lín無食餅，也無lim清酒、厚酒；這是beh hō͘ lín知我就是耶和華lín ê上帝。
<sup>7</sup> Lín到chit所在，Hi-si̍t-pún王Se-hông，Pa-san王Go̍k，出來kap咱交戰；
<sup>8</sup> 咱就攻擊in，取in ê地，hō͘ Liû-piān ê支派，Ka-tek ê支派，kap Má-ná-se半支派做業；
<sup>9</sup> 所以lín tio̍h執守來行chit-ê約ê話，thang hō͘ lín tī一切所行ê事興通。
<sup>10</sup> 今á日lín眾人，lín ê首領，lín ê支派，lín ê長老，lín ê官長，以色列ê ta-po͘丁，lín ê kiáⁿ兒，lín ê bó͘，kap你營內ê出外人，tùi lín ê破柴ê到lín ê chhiūⁿ水ê，lóng khiā tī耶和華lín ê上帝ê面前；
<sup>11</sup> (合併tī頂一節)
<sup>12</sup> Hō͘你入tī耶和華你上帝ê約，也入tī耶和華你上帝今á日kap你所chiù-chōa ê；
<sup>13</sup> Hō͘伊照伊所bat對你講ê，koh照伊對你ê列祖亞伯拉罕、以撒、雅各所chiù-chōa-ê，今á日設立你做伊ê百姓，伊做你ê上帝。
<sup>14</sup> 我m̄-nā kap lín立chit-ê約，kap chit-ê chiù-chōa，
<sup>15</sup> 也是kap hiah-ê今á日kap咱同khiā tī耶和華咱上帝ê面前ê，以及今á日無kap咱同tī-teh ê人立ê；
<sup>16</sup> (因為咱有怎樣tiàm tī埃及地，也咱有怎樣經過lín所tùi-hia過ê列國，這是lín所知ê；
<sup>17</sup> lín也看見in中間thang厭惡ê物，kap in hiah-ê柴、石、金、銀ê偶像；)
<sup>18</sup> 驚了lín中間，ta-po͘人，á是cha-bó͘人，或是家族，或是支派，in ê心今á日悖謬耶和華咱ê上帝，去服事hiah-ê國ê上帝；koh驚了lín中間有pháiⁿ根生出毒草kap茵藤(in-tîn)；
<sup>19</sup> 伊聽見chit-ê咒詛ê話，心內猶原家己安慰，講：我雖然行tāi-chì，心硬，將乾ê，tâm-ê lóng毀滅，我iáu-kú會平安；
<sup>20</sup> 耶和華無beh赦免伊，耶和華ê受氣kap妒忌，beh燒hit人，將chit本冊所記一切ê咒詛，lóng beh到tī伊ê身軀；耶和華koh beh tùi天下擦滅伊ê名；
<sup>21</sup> 耶和華也beh照chit-ê律法ê冊所記載ê約一切ê咒詛，tùi以色列眾支派ê中間分別伊，hō͘伊tú-tio̍h災厄。
<sup>22</sup> 就後代，lín後輩ê kiáⁿ孫，kap遠遠來ê外國人，看見hit所在ê災厄，以及耶和華所hō͘ in tú-tio̍h ê病症，
<sup>23</sup> koh看見遍地有琉磺，有鹽，有火燒，無種作，無出產，連草也無發生tī-hia，親像所多瑪、蛾摩拉、Ap-má、Sé-phian ê毀壞，就是耶和華大受氣ê時所毀壞ê一樣，
<sup>24</sup> Hiah-ê列國in lóng beh講：耶和華啥事對chit-ê地án-ni行ah？chit-ê受氣hiah猛烈是甚麼意思ah？
<sup>25</sup> 人beh講：是因為in棄sak耶和華in列祖ê上帝ê約，是伊chhōa in出埃及地ê時所立ê；
<sup>26</sup> in去thàn別ê上帝服事伊，是in平素所m̄-bat ê上帝，耶和華bē-bat分派hō͘ in ê；
<sup>27</sup> 所以耶和華發大受氣tī chit-ê地，將chit-ê冊所記一切ê咒詛，lóng降落tī伊；
<sup>28</sup> 耶和華tī受氣中大受氣，痛恨拔in出伊ê地，hiat in tī外邦，親像今á日一樣。
<sup>29</sup> 秘密ê事屬tī耶和華咱上帝ê；顯明ê事，是永遠屬tī咱kap咱ê kiáⁿ孫，beh hō͘咱行chit-ê律法一切ê話。

</p></div><div class="p_right"><div class="chap">=== 申命記 · 第 29 章 ===</div><p>
<sup>1</sup> Chiah-ê sī Iâ-hô-hoa, tī Mô͘-ap tōe, bēng-lēng Mô͘-se kap Í-sek-lia̍t lâng li̍p-iok ê ōe, sī I tī Hô-lia̍t kap in só͘ li̍p ê iok í-gōa-ê.
<sup>2</sup> Mô͘-se tiàu Í-sek-lia̍t chèng-lâng lâi, kā in kóng, Iâ-hô-hoa tī Ai-ki̍p tōe, tī lín ê ba̍k-chiu-chêng tùi Hoat-ló, kap i ê chèng jîn-sîn, í-ki̍p i choân-tōe, só͘ kiâⁿ it-chhè ê sū lín lóng ū khòaⁿ-kìⁿ,
<sup>3</sup> chiū-sī lí chhin-ba̍k khòaⁿ-kìⁿ ê tōa chhì-giām, kap sîn-jiah, kap hiah ê tōa kî-sū.
<sup>4</sup> Chóng-sī kàu kin-á-ji̍t Iâ-hô-hoa iáu bô hō͘ lí ōe hiáu-ngō͘ ê sim, ōe khòaⁿ-kìⁿ ê ba̍k-chiu, ōe thiaⁿ-kìⁿ ê hī-khang.
<sup>5</sup> Góa chhōa lín tī khòng-iá sì-cha̍p nî, lín seng-khu ê saⁿ bô phòa, kha-ni̍h ê ôe iā bô phòa;
<sup>6</sup> lín bô chia̍h piáⁿ, iā bô lim chheng-chiú, kāu-chiú;  che sī beh hō͘ lín chai Góa chiū-sī Iâ-hô-hoa lín ê Siōng-tè.
<sup>7</sup> Lín kàu chit só͘-chāi, Hi-si̍t-pún ông Se-hông, Pa-san ông Go̍k, chhut-lâi kap lán kau-chiàn;
<sup>8</sup> lán chiū kong-kek in, chhú in ê tōe, hō͘ Liû-piān ê chi-phài, Ka-tek ê chi-phài, kap Má-ná-se pòaⁿ chi-phài chòe-gia̍p;
<sup>9</sup> só͘-í lín tio̍h chip-siú lâi kiâⁿ chit ê iok ê ōe, thang hō͘ lín tī it-chhè só͘ kiâⁿ ê sū heng-thong.
<sup>10</sup> Kin-á-ji̍t lín chèng-lâng, lín ê siú-léng , lín ê chi-phài, lín ê tiúⁿ-ló, lín ê koaⁿ-tiúⁿ, Í-sek-lia̍t ê ta-po͘-teng, lín ê kiáⁿ-jî, lín ê bó͘, kap lí iâⁿ-lāi ê chhut-gōa lâng, tùi lín ê phòa-chhâ-ê kàu lín ê chhiūⁿ-chúi-ê, lóng khiā tī Iâ-hô-hoa lín ê Siōng-tè ê bīn-chêng;
<sup>11</sup> (Ha̍p-pēng tī téng chi̍t chat)
<sup>12</sup> hō͘ lí ji̍p tī Iâ-hô-hoa lí Siōng-tè ê iok, iā ji̍p tī Iâ-hô-hoa lí Siōng-tè kin-á-ji̍t kap lí só͘ chiù-chōa ê;
<sup>13</sup> hō͘ I chiàu I só͘ bat tùi lí kóng-ê, koh chiàu I tùi lí ê lia̍t-chó͘ A-pek-la̍h-hán, Í-sat, Ngá-kok só͘ chiù-chōa-ê, kin-á-ji̍t siat-li̍p lí chòe I ê peh-sìⁿ, I chòe lí ê Siōng-tè.
<sup>14</sup> Góa m̄-nā kap lín li̍p chit ê iok, kap chit ê chiù-chōa,
<sup>15</sup> iā sī kap hiah-ê kin-á-ji̍t kap lán tâng-khiā tī Iâ-hô-hoa lán Siōng-tè ê bīn-chêng-ê, í-ki̍p kin-á-ji̍t bô kap lán tâng tī-teh ê lâng li̍p ê;
<sup>16</sup> (in-ūi lán ū cháiⁿ-iūⁿ tiàm tī Ai-ki̍p tōe, iā lán ū cháiⁿ-iūⁿ keng-kè lín só͘ tùi-hia kè ê lia̍t-kok, che sī lín só͘ chai ê;
<sup>17</sup> lín iā khòaⁿ-kìⁿ in tiong-kan thang iàm-ò͘ⁿ ê mi̍h, kap in hiah ê chhâ, chio̍h, kim, gûn ê ngó͘-siōng;)
<sup>18</sup> kiaⁿ-liáu lín tiong-kan, ta-po͘ lâng, á-sī cha-bó͘ lâng, he̍k-sī ka-cho̍k, he̍k-sī chi-phài, in ê sim kin-á-ji̍t pōe-biū Iâ-hô-hoa lán ê Siōng-tè, khì ho̍k-sāi hiah ê kok ê siōng-tè;  koh kiaⁿ-liáu lín tiong-kan ū pháiⁿ-kun siⁿ-chhut to̍k-chháu kap in-tîn;
<sup>19</sup> i thiaⁿ-kìⁿ chit-ê chiù-chó͘ ê ōe, sim-lāi iû-goân ka-kī an-ùi, kóng, Góa sui-jiân kiâⁿ tāi-chì, sim ngī, chiong ta-ê, tâm-ê lóng húi-bia̍t, góa iáu-kú ōe pêng-an;
<sup>20</sup> Iâ-hô-hoa bô beh sià-bián i, Iâ-hô-hoa ê siū-khì kap tò͘-khī, beh sio hit-lâng, chiong chit pún chheh só͘ kì it-chhè ê chiù-chó͘, lóng beh kàu tī i ê seng-khu;  Iâ-hô-hoa koh beh tùi thiⁿ-ē chhat-bia̍t i ê miâ;
<sup>21</sup> Iâ-hô-hoa iā beh chiàu chit ê lu̍t-hoat ê chheh só͘ kì-chài ê iok it-chhè ê chiù-chó͘, tùi Í-sek-lia̍t chèng chi-phài ê tiong-kan hun-piat i, hō͘ i tú-tio̍h chai-ē.
<sup>22</sup> Chiū āu-tāi, lín hō͘-pòe ê kiáⁿ-sun, kap hn̄g-hn̄g lâi ê gōa-kok lâng, khòaⁿ-kìⁿ hit só͘-chāi ê chai-ē, í-ki̍p Iâ-hô-hoa só͘ hō͘ in tú-tio̍h ê pīⁿ-chèng,
<sup>23</sup> koh khòaⁿ-kìⁿ piàn-tōe ū jiû-n̂g, ū iâm, ū hé-sio, bô chèng-choh, bô chhut-sán, liân chháu iā bô hoat-siⁿ tī-hia, chhin-chhiūⁿ Só͘-to-má, Gô-mô͘-la̍h, Ap-má, Sé-phian ê húi-hoāi, chiū-sī Iâ-hô-hoa tōa siū-khì ê sî só͘ húi-hoāi-ê chi̍t-iūⁿ,
<sup>24</sup> hiah ê lia̍t-kok in lóng beh kóng, Iâ-hô-hoa siáⁿ-sū tùi chit ê tōe án-ni kiâⁿ ah?  chit ê siū-khì hiah béng-lia̍t sī sím-mi̍h ì-sù ah?
<sup>25</sup> Lâng beh kóng, Sī in-ūi in khì-sak Iâ-hô-hoa in lia̍t-chó͘ ê Siōng-tè ê iok, sī I chhōa in chhut Ai-ki̍p tōe ê sî só͘ li̍p ê;
<sup>26</sup> in khì thàn pa̍t-ê siōng-tè ho̍k-sāi i, sī in pêng-sò͘ só͘ m̄-bat ê siōng-tè, Iâ-hô-hoa bē-bat hun-phài hō͘ in ê;
<sup>27</sup> só͘-í Iâ-hô-hoa hoat tōa siū-khì tī chit ê tōe, chiong chit ê chheh só͘ kì it-chhè ê chiù-chó͘, lóng kàng-lo̍h tī i;
<sup>28</sup> Iâ-hô-hoa tī siū-khì-tiong tōa siū-khì, thòng-hūn pu̍ih in chhut i ê tōe, hiat in tī gōa-pang, chhin-chhiūⁿ kin-á-ji̍t chi̍t-iūⁿ.
<sup>29</sup> Pì-ba̍t ê sū sio̍k tī Iâ-hô-hoa lán Siōng-tè ê;  hián-bêng ê sū, sī éng-oán sio̍k tī lán kap lán ê kiáⁿ-sun, beh hō͘ lán kiâⁿ chit ê lu̍t-hoat it-chhè ê ōe.

</p></div></div><div class="p_outer"><div class="p_left"> <div class="chap">=== 申命記 · 第 30 章 ===</div><p>
<sup>1</sup> Chiah-ê tāi-chì，就是我所排列tī你ê面前ê祝福kap咒詛，將來到tī你，你tī耶和華你上帝所趕你到ê列國中，
<sup>2</sup> 你ê心記得伊，你kap你ê kiáⁿ孫若盡心盡性歸向耶和華你ê上帝，聽thàn伊ê話，照我今á日一切所命令你ê；
<sup>3</sup> 就耶和華你ê上帝beh hō͘你受掠ê人倒tńg來，beh憐憫你，beh 倒tńg來聚集你tùi耶和華你上帝所四散你到ê列國來。
<sup>4</sup> 你受趕逐ê，若有tī天邊ê，耶和華你ê上帝也beh tùi hia聚集你，帶你tùi hia tò來。
<sup>5</sup> 耶和華你ê上帝beh chhōa你入你ê列祖所承接ê地，你也承接伊；伊也beh好款待你，hō͘你ê人額加添比你ê列祖khah-chōe。
<sup>6</sup> 耶和華你ê上帝beh tī你ê心，kap你ê後裔ê心，行割禮，hō͘你盡心盡性疼耶和華你ê上帝，hō͘你thang得tio̍h活。
<sup>7</sup> 耶和華你ê上帝beh將這一切ê咒詛hē tī你ê對敵，kap怨恨你窘迫你ê人ê身上；
<sup>8</sup> 你beh 倒tńg聽thàn耶和華ê話，行伊一切ê誡命，就是我今á日所命令你ê。
<sup>9</sup> 你若聽thàn耶和華你上帝ê話，執守chit-ê律法所記ê誡命律例，koh盡心盡性歸向耶和華你ê上帝，耶和華你ê上帝beh hō͘你ê手所做一切ê事，kap你ê身軀所生ê，cheng-siⁿ所出ê，土地所出ê，充足有chhun；因為耶和華beh koh歡喜你，賜福你，親像前歡喜你ê列祖一樣。
<sup>10</sup> (合併tī頂節）
<sup>11</sup> 因為我今á日所命令你ê誡命，m̄是你所做bōe到ê，也無tī遠遠。
<sup>12</sup> m̄是tī天裡，致到你講，Chī-chūi為阮上天，帶來阮chia，hō͘阮聽來行伊ah？
<sup>13</sup> 也m̄是tī海外，致到你講，Chī-chūi為阮過海帶來阮chia，hō͘阮聽來行伊ah？
<sup>14</sup> Chit-ê話kap你真近，就是tī你ê嘴tī你ê心，hō͘你thang來行伊。
<sup>15</sup> 看ah，我今á日有用活kap福氣，死kap災厄，排列tī你ê面前；
<sup>16</sup> 就是我今á日命令你疼耶和華你ê上帝，行伊ê道路，守伊ê誡命、律例、法度，hō͘你thang活teh，加添人額，耶和華你上帝就beh tī你所beh入去承接ê地賜福你。
<sup>17</sup> 設使你ê心悖謬m̄聽thàn，koh受誘惑，去敬拜別ê上帝服事伊；
<sup>18</sup> 我今á日就明明kā lín講：lín的確beh滅無；tī你過約旦入去承接ê地，你ê日子bōe會久長。
<sup>19</sup> 我今á日叫天叫地對lín做干證，我用生死，祝福咒詛，排列tī你ê面前；所以你tio̍h揀活命，hō͘你kap你ê後裔lóng會活teh；
<sup>20</sup> 來疼耶和華你ê上帝，聽伊ê話，結聯tī伊；因為伊是你ê活命，你ê日子久長也在tī伊；hō͘你thang khiā起tī耶和華對你ê列祖亞伯拉罕、以撒、雅各，chiù-chōa所beh賞賜in ê地。

</p></div><div class="p_right"><div class="chap">=== 申命記 · 第 30 章 ===</div><p>
<sup>1</sup> Chiah ê tāi-chì, chiū-sī góa só͘ pâi-lia̍t tī lí ê bīn-chêng ê chiok-hok kap chiù-chó͘, chiong-lâi kàu tī lí, lí tī Iâ-hô-hoa lí Siōng-tè só͘ kóaⁿ lí kàu ê lia̍t-kok-tiong,
<sup>2</sup> lí ê sim kì-tit i, lí kap lí ê kiáⁿ-sun nā chīn-sim chīn-sèng kui-ǹg Iâ-hô-hoa lí ê Siōng-tè, thiaⁿ-thàn I ê ōe, chiàu góa kin-á-ji̍t it-chhè só͘ bēng-lēng lí ê;
<sup>3</sup> chiū Iâ-hô-hoa lí ê Siōng-tè beh hō͘ lí siū-lia̍h ê lâng tò-tńg-lâi, beh lîn-bín lí, beh tò-tńg-lâi chū-chi̍p lí tùi Iâ-hô-hoa lí Siōng-tè só͘ sì-sòaⁿ lí kàu ê lia̍t-kok lâi.
<sup>4</sup> Lí siū kóaⁿ-tio̍k ê, nā ū tī thiⁿ-piⁿ ê, Iâ-hô-hoa lí ê Siōng-tè iā beh tùi hia chū-chi̍p lí, tòa lí tùi hia tò-lâi.
<sup>5</sup> Iâ-hô-hoa lí ê Siōng-tè beh chhōa lí ji̍p lí ê lia̍t-chó͘ só͘ sêng-chiap ê tōe, lí iā sêng-chiap i;  I iā beh hó khoán-thāi lí, hō͘ lí ê lâng-gia̍h ke-thiⁿ pí lí ê lia̍t-chó͘ khah-chōe.
<sup>6</sup> Iâ-hô-hoa lí ê Siōng-tè beh tī lí ê sim, kap lí ê hō͘-è ê sim, kiâⁿ kat-lé, hō͘ lí chīn-sim chīn-sèng thiàⁿ Iâ-hô-hoa lí ê Siōng-tè, hō͘ lí thang tit-tio̍h oa̍h.
<sup>7</sup> Iâ-hô-hoa lí ê Siōng-tè beh chiong che it-chhè ê chiù-chó͘ hē tī lí ê  tùi-te̍k, kap oàn-hūn lí khún-pek lí ê lâng ê sin-chiūⁿ;
<sup>8</sup> lí beh tò-tńg thiaⁿ-thàn Iâ-hô-hoa ê ōe, kiâⁿ I it-chhè ê kài-bēng, chiū-sī góa kin-á-ji̍t só͘ bēng-lēng lí ê.
<sup>9</sup> Lí nā thiaⁿ-thàn Iâ-hô-hoa lí Siōng-tè ê ōe, chip-siú chit ê lu̍t-hoat só͘ kì ê kài-bēng lu̍t-lē, koh chīn-sim chīn-sèng kui-ǹg Iâ-hô-hoa lí ê Siōng-tè, Iâ-hô-hoa lí ê Siōng-tè beh hō͘ lí ê chhiú só͘ chòe it-chhè ê sū, kap lí ê seng-khu só͘-siⁿ-ê, cheng-siⁿ só͘-chhut-ê, thó͘-tōe só͘-chhut-ê, chhiong-chiok ū chhun;  in-ūi Iâ-hô-hoa beh koh hoaⁿ-hí lí, sù-hok lí, chhin-chhiūⁿ chêng hoaⁿ-hí lí ê lia̍t-chó͘ chi̍t-iūⁿ.
<sup>10</sup> (Ha̍p-pēng tī téng-chat)
<sup>11</sup> In-ūi góa kin-á-ji̍t só͘ bēng-lēng lí ê kài-bēng, m̄-sī lí só͘ chòe-bōe-kàu-ê, iā bô tī hn̄g-hn̄g.
<sup>12</sup> M̄-sī tī thiⁿ-ni̍h, tì-kàu lí kóng, Chī-chūi ūi goán chiūⁿ-thiⁿ, tòa-lâi goán chia,  hō͘ goán thiaⁿ lâi kiâⁿ i ah?
<sup>13</sup> Iā m̄-sī tī hái-gōa, tì-kàu lí kóng, Chī-chūi ūi goán kè-hái tòa-lâi goán chia, hō͘ goán thiaⁿ lâi kiâⁿ i ah?
<sup>14</sup> Chit ê ōe kap lí chin kūn, chiū-sī tī lí ê chhùi tī lí ê sim, hō͘ lí thang lâi kiâⁿ i.
<sup>15</sup> Khòaⁿ ah, góa kin-á-ji̍t ū ēng oa̍h kap hok-khì, sí kap chai-ē, pâi-lia̍t tī lí ê bīn-chêng;
<sup>16</sup> chiū-sī góa kin-á-ji̍t bēng-lēng lí thiàⁿ Iâ-hô-hoa lí ê Siōng-tè, kiâⁿ I ê tō-lō͘, siú I ê kài-bēng, lu̍t-lē, hoat-tō͘, hō͘ lí thang oa̍h-teh, ke-thiⁿ lâng-gia̍h, Iâ-hô-hoa lí Siōng-tè chiū beh tī lí só͘ beh ji̍p-khì sêng-chiap ê tōe sù-hok lí.
<sup>17</sup> Siat-sú lí ê sim pōe-biū m̄ thiaⁿ-thàn, koh siū iú-he̍k, khì kèng-pài pa̍t ê siōng-tè ho̍k-sāi i;
<sup>18</sup> góa kin-á-ji̍t chiū bêng-bêng kā lín kóng, lín tek-khak beh bia̍t-bô;  tī lí kè Iok-tàn ji̍p-khì sêng-chiap ê tōe, lí ê ji̍t-chí bōe-ōe kú-tn̂g.
<sup>19</sup> Góa kin-á-ji̍t kiò thiⁿ kiò tōe tùi lín chòe kan-chèng, góa ēng siⁿ-sí, chiok-hok chiù-chó͘, pâi-lia̍t tī lí ê bīn-chêng;  só͘-í lí tio̍h kéng oa̍h-miā, hō͘ lí kap lí ê hō͘-è lóng ōe oa̍h-teh;
<sup>20</sup> lâi thiàⁿ Iâ-hô-hoa lí ê Siōng-tè, thiaⁿ I ê ōe, kiat-liân tī I;  in-ūi I sī lí ê oa̍h-miā, lí ê ji̍t-chí kú-tn̂g iā chāi tī I;  hō͘ lí thang khiā-khí tī Iâ-hô-hoa tùi lí ê lia̍t-chó͘ A-pek-la̍h-hán, Í-sat, Ngá-kok, chiù-chōa só͘ beh siúⁿ-sù in ê tōe.

</p></div></div><div class="p_outer"><div class="p_left"> <div class="chap">=== 申命記 · 第 31 章 ===</div><p>
<sup>1</sup> 摩西用chiah-ê話去kā以色列眾人講。
<sup>2</sup> 對in講，我今á日一百二十歲，bōe koh照常出入；耶和華也bat對我講，你bōe會過chit-ê約旦。
<sup>3</sup> 耶和華你ê上帝beh chhōa你過去，beh滅無chiah-ê國tī你ê面前，你beh承接in。約書亞beh chhōa你過去，親像耶和華所bat講ê。
<sup>4</sup> 耶和華beh款待in，親像前日款待伊所滅A-mô͘-lī人兩個王，Se-hông kap Go̍k，以及in ê地一樣。
<sup>5</sup> 耶和華beh用in交tī lín ê面前；lín tio̍h照我所吩咐lín一切ê命令款待in。
<sup>6</sup> Lín tio̍h勇敢壯膽，莫得驚in，也莫得忍in；因為耶和華你ê上帝kap你去，伊無離開你，也無放sak你。
<sup>7</sup> 摩西叫約書亞來，tī以色列眾人ê面前對伊講，你tio̍h勇敢壯膽，因為你beh kap chit-ê百姓去，入耶和華對in列祖chiù-chōa beh hō͘ in ê地，你也beh hō͘ in得tio̍h伊做業。
<sup>8</sup> 耶和華beh行tī你ê面前；伊beh kap你tī-teh，伊無離開你，也無放sak你；莫得驚，也莫得忍。
<sup>9</sup> 摩西寫chit-ê律法，交hō͘扛耶和華約櫃ê祭司，利未ê kiáⁿ孫，kap以色列ê眾長老。
<sup>10</sup> 摩西命令in講：每七年ê路尾，就是tī tháu放ê年定tio̍h ê期，搭寮節ê時，
<sup>11</sup> 以色列眾人來到耶和華你上帝ê面前，tī伊所揀ê所在，hit時你tio̍h tī以色列眾人ê面前讀chit-ê律法hō͘ in聽。
<sup>12</sup> 你tio̍h聚集百姓，ta-po͘，cha-bó͘，gín-ná，以及你城門內ê出外人，hō͘ in聽，hō͘ in學習，thang敬畏耶和華lín ê上帝，執守來行chit-ê律法一切ê話；
<sup>13</sup> 也hō͘ in m̄-知影ê kiáⁿ兒得tio̍h聽見；就tī lín過約旦所承接ê地，照lín tiàm tī-hia一切ê日thang學習敬畏耶和華lín ê上帝。
<sup>14</sup> 耶和華對摩西講：看ah，你死ê期近lah；你召約書亞來，相kap khiā tī會幕中；我beh用職任命令伊，摩西就kap約書亞去相kap khiā tī會幕中。
<sup>15</sup> 耶和華tī會幕內，雲柱中，顯現；雲柱停tī會幕門ê頂面。
<sup>16</sup> 耶和華koh對摩西講：看ah，你beh kap你列祖相kap睏；chit-ê百姓beh起來，行邪淫來thàn伊所beh去tiàm hit所在外面ê上帝，離開我，背我kap伊所立ê約。
<sup>17</sup> Hit時我beh對in發出受氣；我也beh離開in，掩面m̄看in；in beh受吞滅，tú-tio̍h chōe-chōe災厄患難；hit日in beh講：咱tú-tio̍h災厄患難，kiám-m̄是因為咱ê上帝無tī咱ê中間mah？
<sup>18</sup> Hit日因為in偏ǹg別ê上帝所行一切ê pháiⁿ，所以我決斷掩我ê面。
<sup>19</sup> Taⁿ lín家己tio̍h寫chit-ê歌，用hit-ê教示以色列ê kiáⁿ孫，hō͘ in ê嘴念，hō͘ chit-ê歌kā我做干證tī以色列ê kiáⁿ孫。
<sup>20</sup> 因為我chhōa in入我對in ê列祖所chiù-chōa hit-ê流奶kap蜜ê地；in得tio̍h食koh飽足，身體肥，就beh偏ǹg別ê上帝服事in，看輕我，背我ê約。
<sup>21</sup> 到in tú-tio̍h chōe-chōe災厄患難ê時，chit-ê歌beh tī in ê面前做見證來干證in；因為in ê kiáⁿ孫ê嘴beh念，無bōe記得；因為現今我iáu未chhōa in到我所chiù-chōa ê地，in所存ê念頭，我已經知。
<sup>22</sup> 當hit日摩西就寫chit-ê歌，將伊來教示以色列ê kiáⁿ孫。
<sup>23</sup> 耶和華吩咐Lùn ê kiáⁿ約書亞講：你tio̍h勇敢壯膽，因為你beh chhōa以色列人入我所chiù-chōa hō͘ in ê地；我beh kap你相kap tī-teh。
<sup>24</sup> 摩西用chit-ê律法ê話寫tī冊裡，一盡寫明白；
<sup>25</sup> 摩西就吩咐扛耶和華約櫃ê利未人，講：
<sup>26</sup> 將chit-ê律法ê冊hē tī耶和華lín上帝ê約櫃邊，thang tī-hia做你ê干證。
<sup>27</sup> 因為我知你是悖逆ê，是頷頸硬ê；看ah，我今á日iáu活kap lín tī-teh，lín尚且悖逆耶和華，何況我死了後ah？
<sup>28</sup> Tio̍h聚集lín chiah-ê支派ê長老kap官長lóng來，我beh講chiah-ê話hō͘ in聽，也beh叫天叫地hō͘ in做干證。
<sup>29</sup> 因為我知我死了後，lín beh全然敗壞，歪chhoa̍h我所命令lín行ê道路；日後lín beh tú-tio̍h災厄，因為lín beh行耶和華所看做pháiⁿ ê事，用lín ê手所做惹伊ê受氣。
<sup>30</sup> 摩西將chit-ê歌ê話，頭到尾講hō͘以色列全會聽。

</p></div><div class="p_right"><div class="chap">=== 申命記 · 第 31 章 ===</div><p>
<sup>1</sup> Mô͘-se ēng chiah ê ōe khì kā Í-sek-lia̍t chèng-lâng kóng.
<sup>2</sup> Tùi in kóng, Góa kin-á-ji̍t chi̍t-pah jī-cha̍p hè, bōe koh chiàu-siông chhut-ji̍p;  Iâ-hô-hoa iā bat tùi góa kóng, Lí bōe-ōe kè chit ê Iok-tàn.
<sup>3</sup> Iâ-hô-hoa lí ê Siōng-tè beh chhōa lí kè-khì, beh bia̍t-bô chiah ê kok tī lí ê bīn-chêng, lí beh sêng-chiap in.  Iok-su-a beh chhōa lí kè-khì, chhin-chhiūⁿ Iâ-hô-hoa só͘ bat kóng-ê.
<sup>4</sup> Iâ-hô-hoa beh khoán-thāi in, chhin-chhiūⁿ chêng-ji̍t khoán-thāi I só͘ bia̍t A-mô͘-lī lâng nn̄g ê ông, Se-hông kap Go̍k, í-ki̍p in ê tōe chi̍t-iūⁿ.
<sup>5</sup> Iâ-hô-hoa beh ēng in kau tī lín ê bīn-chêng; lín tio̍h chiàu góa só͘ hoan-hù lín it-chhè ê bēng-lēng khoán-thāi in.
<sup>6</sup> Lín tio̍h ióng-kám chòng-táⁿ, bo̍h-tit kiaⁿ in, iā bo̍h-tit lún in;  in-ūi Iâ-hô-hoa lí ê Siōng-tè kap lí khì, I bô lī-khui lí, iā bô pàng-sak lí.
<sup>7</sup> Mô͘-se kiò Iok-su-a lâi, tī Í-sek-lia̍t chèng-lâng ê bīn-chêng tùi i kóng, Lí tio̍h ióng-kám chòng-táⁿ, in-ūi lí beh kap chit ê peh-sìⁿ khì, ji̍p Iâ-hô-hoa tùi in lia̍t-chó͘ chiù-chōa beh hō͘ in ê tōe, lí iā beh hō͘ in tit-tio̍h i chòe-gia̍p.
<sup>8</sup> Iâ-hô-hoa beh kiâⁿ tī lí ê bīn-chêng;  I beh kap lí tī-teh, I bô lī-khui lí, iā bô pàng-sak lí;  bo̍h-tit kiaⁿ, iā bo̍h-tit lún.
<sup>9</sup> Mô͘-se siá chit ê lu̍t-hoat, kau-hō͘ kng Iâ-hô-hoa iok-kūi ê chè-si, Lī-bī ê kiáⁿ-sun, kap Í-sek-lia̍t ê chèng tiúⁿ-ló.
<sup>10</sup> Mô͘-se bēng-lēng in kóng, Múi chhit-nî ê lō͘-bé, chiū-sī tī tháu-pàng ê nî tiāⁿ-tio̍h ê kî, tah-liâu-choeh ê sî,
<sup>11</sup> Í-sek-lia̍t chèng-lâng lâi-kàu Iâ-hô-hoa lí Siōng-tè ê bīn-chêng, tī I só͘ kéng ê só͘-chāi, hit-sî lí tio̍h tī Í-sek-lia̍t chèng-lâng ê bīn-chêng tha̍k chit ê lu̍t-hoat hō͘ in thiaⁿ.
<sup>12</sup> Lí tio̍h chū-chi̍p peh-sìⁿ, ta-po͘, cha-bó͘, gín-ná, í-ki̍p lí siâⁿ-mn̂g-lāi ê chhut-gōa lâng, hō͘ in thiaⁿ, hō͘ in ha̍k-si̍p, thang kèng-ùi Iâ-hô-hoa lín ê Siōng-tè, chip-siú lâi kiâⁿ chit ê lu̍t-hoat it-chhè ê ōe;
<sup>13</sup> iā hō͘ in m̄-chai-iáⁿ ê kiáⁿ-jî tit-tio̍h thiaⁿ-kìⁿ;  chiū tī lín kè Iok-tàn só͘ sêng-chiap ê tōe, chiàu lín tiàm tī-hia it-chhè ê ji̍t thang ha̍k-si̍p kèng-ùi Iâ-hô-hoa lín ê Siōng-tè.
<sup>14</sup> Iâ-hô-hoa tùi Mô͘-se kóng, Khòaⁿ ah, lí sí ê kî kūn lah;  lí tiàu Iok-su-a lâi, saⁿ-kap khiā tī hōe-bō͘-tiong;  Góa beh ēng chit-jīm bēng-lēng i,  Mô͘-se chiū kap Iok-su-a khì saⁿ-kap khiā tī hōe-bō͘-tiong.
<sup>15</sup> Iâ-hô-hoa tī hōe-bō͘-lāi, hûn-thiāu tiong, hián-hiān; hûn-thiāu thêng tī hōe-bō͘-mn̂g ê téng-bīn.
<sup>16</sup> Iâ-hô-hoa koh tùi Mô͘-se kóng, Khòaⁿ ah, lí beh kap lí lia̍t-chó͘ saⁿ-kap khùn;  chit ê peh-sìⁿ beh khí-lâi, kiâⁿ siâ-îm lâi thàn i só͘ beh khì tiàm hit só͘-chāi gōa-bīn ê siōng-tè, lī-khui Góa, pōe Góa kap i só͘ li̍p ê iok.
<sup>17</sup> Hit-sî Góa beh tùi in hoat-chhut siū-khì;  Góa iā beh lī-khui in, ng-bīn m̄-khòaⁿ in;  in beh siū thun-bia̍t, tú-tio̍h chōe-chōe chai-ē hoān-lān;  hit-ji̍t in beh kóng, Lán tú-tio̍h chai-ē hoān-lān, kiám-m̄-sī in-ūi lán ê Siōng-tè bô tī lán ê tiong-kan mah?
<sup>18</sup> Hit-ji̍t in-ūi in phian-ǹg pa̍t ê siōng-tè só͘ kiâⁿ it-chhè ê pháiⁿ, só͘-í Góa koat-toàn ng Góa ê bīn.
<sup>19</sup> Taⁿ lín ka-kī tio̍h siá chit ê koa, ēng hit-ê kà-sī Í-sek-lia̍t ê kiáⁿ-sun, hō͘ in ê chhùi liām, hō͘ chit ê koa kā Góa chòe kan-chèng tī Í-sek-lia̍t ê kiáⁿ-sun.
<sup>20</sup> In-ūi Góa chhōa in ji̍p Góa tùi in ê lia̍t-chó͘ só͘ chiù-chōa hit ê lâu lin kap bi̍t ê tōe;  in tit-tio̍h chia̍h koh pá-chiok, sin-thé pûi, chiū beh phian-ǹg pa̍t ê siōng-tè ho̍k-sāi in, khòaⁿ-khin Góa, pōe Góa ê iok.
<sup>21</sup> Kàu in tú-tio̍h chōe-chōe chai-ē hoān-lān ê sî, chit ê koa beh tī in ê bīn-chêng chòe kiàn-chèng lâi kan-chèng in;  in-ūi in ê kiáⁿ-sun ê chhùi beh liām, bô bōe-kì-tit;  in-ūi hiān-kim Góa iáu-bē chhōa in kàu Góa só͘ chiù-chōa ê tōe, in só͘ chûn ê liām-thâu, Góa í-keng chai.
<sup>22</sup> Tng hit-ji̍t Mô͘-se chiū siá chit ê koa, chiong i lâi kà-sī Í-sek-lia̍t ê kiáⁿ-sun.
<sup>23</sup> Iâ-hô-hoa hoan-hù Lùn ê kiáⁿ Iok-su-a kóng, Lí tio̍h ióng-kám chòng-táⁿ, in-ūi lí beh chhōa Í-sek-lia̍t lâng ji̍p Góa só͘ chiù-chōa hō͘ in ê tōe;  Góa beh kap lí saⁿ-kap tī-teh.
<sup>24</sup> Mô͘-se ēng chit ê lu̍t-hoat ê ōe siá tī chheh-ni̍h, it-chīn siá bêng-pe̍k;
<sup>25</sup> Mô͘-se chiū hoan-hù kng Iâ-hô-hoa iok-kūi ê Lī-bī lâng, kóng,
<sup>26</sup> Chiong chit ê lu̍t-hoat ê chheh hē tī Iâ-hô-hoa lín Siōng-tè ê iok-kūi piⁿ, thang tī-hia chòe lí ê kan-chèng.
<sup>27</sup> In-ūi góa chai lí sī pōe-ge̍k-ê, sī ām-kún ngī-ê;  khòaⁿ ah, Góa kin-á-ji̍t iáu oa̍h kap lín tī-teh, lín siōng-chhiáⁿ pōe-ge̍k Iâ-hô-hoa, hô-hòng góa sí liáu-āu ah?
<sup>28</sup> Tio̍h chū-chi̍p lín chiah ê chi-phài ê tiúⁿ-ló kap koaⁿ-tiúⁿ lóng lâi, góa beh kóng chiah ê ōe hō͘ in thiaⁿ, iā beh kiò-thiⁿ kiò-tōe hō͘ in chòe kan-chèng.
<sup>29</sup> In-ūi góa chai góa sí liáu-āu, lín beh choân-jiân pāi-hoāi, oai-chhoa̍h góa só͘ bēng-lēng lín kiâⁿ ê tō-lō͘;  ji̍t-āu lín beh tú-tio̍h chai-ē, in-ūi lín beh kiâⁿ Iâ-hô-hoa só͘ khòaⁿ-chòe pháiⁿ ê sū, ēng lín ê chhiú só͘ chòe jiá I ê siū-khì.
<sup>30</sup> Mô͘-se chiong chit ê koa ê ōe, thâu kàu bé kóng hō͘ Í-sek-lia̍t choân-hōe thiaⁿ.

</p></div></div><div class="p_outer"><div class="p_left"> <div class="chap">=== 申命記 · 第 32 章 ===</div><p>
<sup>1</sup> Chiah-ê天ah，tio̍h àⁿ耳孔，我beh講話；願地也tio̍h聽我ê嘴所講ê。
<sup>2</sup> 我ê教示beh親像雨降落，我ê話親像露水teh滴；親像mng-mng ê雨落tī幼幼 ê草，親像大雨落tī菜蔬。
<sup>3</sup> 因為我beh宣傳耶和華ê名；Lín tio̍h尊咱ê上帝做大。
<sup>4</sup> 做石磐ê，伊所做ê是完全，伊ê路lóng是公平；是真實ê上帝，lóng無不義；伊是公義，koh正直。
<sup>5</sup> Chit-ê乖癖彎曲ê世代家己敗壞；m̄是伊ê kiáⁿ，是in ê弊病。
<sup>6</sup> 愚戇無知ê百姓ah，Lín án-ni報答耶和華mah？伊kiám-m̄是你ê老父，買你ê mah？伊有創造你，建立你。
<sup>7</sup> Tio̍h記得古早ê日，siàu念歷代ê年；問你ê老父，伊beh指示你，問你ê老大，in beh kā你講。
<sup>8</sup> 至高ê分業hō͘列邦。分開世間人ê時，就定tio̍h百姓ê界限，照以色列人ê數額。
<sup>9</sup> 耶和華ê份額是伊ê百姓；伊所得tio̍h ê產業是雅各。
<sup>10</sup> 伊tú-tio̍h伊tī拋荒ê地，tī荒廢野獸哮ê曠野，伊圍se̍h伊，看顧伊，保護伊親像目睭仁。
<sup>11</sup> Koh親像鷹鳥lā伊ê siū，tī鷹á ê頂面ia̍t伊ê翼，thí開翼股來承(sîn)伊，載伊tī伊ê翼股。
<sup>12</sup> 只有耶和華chhōa伊，無別ê上帝kap伊tī-teh。
<sup>13</sup> 就hō͘伊khiā tī地上高ê所在，得tio̍h食田裡ê土產；Koh hō͘伊tùi石磐suh蜜，Tùi 火石suh油；
<sup>14</sup> 也食牛奶油，kap羊奶，肥ê羊á-kiáⁿ，Pa-san所出ê綿羊káng kap山羊，Kap siōng好ê小麥；也lim葡萄汁ê酒。
<sup>15</sup> Iâ-su-lûn肥就鴨霸，你已經肥，koh大粒，肉真phauh；伊就離開創造伊ê上帝，看輕救伊ê石磐。
<sup>16</sup> In用別ê上帝激伊妒忌，用可惡ê，惹伊ê受氣。
<sup>17</sup> In祭獻邪鬼，m̄是真ê上帝，就是in平素所m̄-bat ê上帝，是新ê，近來chiah有ê，是你ê列祖所無驚畏ê。
<sup>18</sup> 生你ê石磐，你無siàu念伊，生你ê上帝，你bōe記得伊。
<sup>19</sup> 耶和華看見，就怨恨，因為伊ê kiáⁿ cha-bó͘-kiáⁿ激伊ê緣故。
<sup>20</sup> 就講：我beh對in掩我ê面，看in結局怎樣；in是乖癖ê族類，無信實ê kiáⁿ兒。
<sup>21</sup> In用hit-ê m̄是上帝ê，激我ê妒忌，用in ê虛假ê物，惹我ê受氣；我就用m̄是做百姓ê，激in ê妒忌；用愚戇ê國民，惹in ê受氣。
<sup>22</sup> 因為tī我ê受氣中有火to̍h起來，燒到陰間極深ê所在，也燒地kap地ê出產，也起火燒chiah-ê山ê地基。
<sup>23</sup> 我beh積聚災厄tī in ê頂面，用我lóng總ê 箭來射in。
<sup>24</sup> In beh因為iau餓來消瘦，受炎熱kap毒症吞滅；我beh hō͘ in tú-tio̍h野獸ê嘴齒，kap蛇ê毒。
<sup>25</sup> 外面有刀劍，內面有驚惶，hō͘人死無，hō͘少年ê ta-po͘人，kap在室女，食奶ê，kap白頭毛ê人，lóng滅無，
<sup>26</sup> 我講：我beh hō͘ in四散tī遠遠，tī人ê中間除in ê名字；
<sup>27</sup> 總是我驚對敵激我，驚了in ê對敵誤會，驚了in beh講：是阮ê手kia̍h高，m̄是耶和華行chiah-ê事。
<sup>28</sup> 因為in是bōe曉得想ê百姓，tī心內無聰明。
<sup>29</sup> 願in有智慧，能明白chit-ê，能想in ê結局。
<sup>30</sup> 若m̄是in ê石磐賣in，若m̄是耶和華將in交hō͘人，怎樣對敵一個能趕in一千？兩個能hō͘ in一萬逃走ah？
<sup>31</sup> In ê石磐無親像咱ê石磐，連咱ê對敵也án-ni評判。
<sup>32</sup> In ê葡萄樹是tùi所多瑪ê葡萄樹傳ê，也tùi蛾摩拉ê園出ê，in ê葡萄是毒ê葡萄，kui葩lóng是苦ê；
<sup>33</sup> In ê酒是龍ê毒，是惡蛇殘害ê毒。
<sup>34</sup> 這kiám-m̄是積聚tī我chia，封密tī我寶貝ê庫房mah？
<sup>35</sup> 伸冤報應在tī我，tī in ê 腳踏顛ê時；因為in tú-tio̍h災厄ê日近lah，所beh tú-tio̍h ê事會緊緊到。
<sup>36</sup> 耶和華看見伊ê百姓氣力已經無去，hiah-ê拘束ê，自由ê，lóng無留一個，就beh替in伸冤，因為伊ê奴僕來退悔。
<sup>37</sup> 伊beh講：In ê上帝，in所óa靠ê石磐；
<sup>38</sup> 就是食in祭祀ê油，lim in灌奠ê酒ê，taⁿ tī toh落？Thang hō͘ in起來幫贊lín，保護lín。
<sup>39</sup> Lín taⁿ tio̍h看，我，我就是伊，我以外無有上帝；我hō͘人死，我hō͘人活，我損傷伊，我醫治伊；無一個能tùi我ê手救出。
<sup>40</sup> 我kia̍h起手ǹg天講：我kí我ê永活來講；
<sup>41</sup> 我若磨我光nà-nà ê刀，我若執行審判，就beh刑罰我ê對敵，報應怨恨我ê人。
<sup>42</sup> 我beh hō͘我ê 箭lim血到醉，我ê刀beh食肉，就是受thâi受掠ê人ê血，對敵首領ê頭ê肉。
<sup>43</sup> 列國ah，lóng tio̍h kap伊ê百姓相kap歡喜；因為伊beh為伊ê奴僕ê血伸冤，報應伊ê對敵，beh贖伊ê地kap伊ê百姓ê罪。
<sup>44</sup> 摩西來，用chit-ê歌一切ê話念hō͘百姓聽；Lùn ê kiáⁿ約書亞也kap伊tī-teh。
<sup>45</sup> 摩西對以色列ê眾人講chiah-ê一切ê話明白，就kā in講：
<sup>46</sup> 我今á日所對lín干證一切ê話，lín tio̍h khǹg tī心裡；也tio̍h吩咐lín ê kiáⁿ孫執守來行chit-ê律法一切ê話；
<sup>47</sup> 因為這對tī lín m̄是空空ê事；是lín ê活命，也beh因為chit-ê事lín ê日子得tio̍h久長，tī lín過約旦beh入去承接ê地。
<sup>48</sup> 當日，耶和華吩咐摩西講：
<sup>49</sup> 你上去A-pa-lîm山，Nî-pho ê山頭，kap耶利哥對面ê Mô͘-ap地，看我賞賜以色列人做業ê迦南地；
<sup>50</sup> 你beh死tī你所上去ê山，來tò祖，親像你ê hiaⁿ亞倫死tī Hô-jíⁿ山，來tò祖一樣；
<sup>51</sup> 因為lín tī Sîm ê曠野，Ka-te-su ê Bí-lī-pa ê水，tī以色列人中得罪我，因為tī以色列人中無尊我做聖。
<sup>52</sup> 你thang對面看hit-ê地，總是bōe得thang入去到我所賞賜以色列人ê地。

</p></div><div class="p_right"><div class="chap">=== 申命記 · 第 32 章 ===</div><p>
<sup>1</sup> Chiah ê thiⁿ ah, tio̍h àⁿ hī-khang, góa beh kóng-ōe;  Goān tōe iā tio̍h thiaⁿ góa ê chhùi só͘ kóng ê.
<sup>2</sup> Góa ê kà-sī beh chhin-chhiūⁿ hō͘ kàng-lo̍h,  Góa ê ōe chhin-chhiūⁿ lō͘-chúi teh tih;  Chhin-chhiūⁿ mng-mng ê hō͘ lo̍h tī iù-iù ê chháu,  Chhin-chhiūⁿ tōa-hō͘ lo̍h tī chhài-soe.
<sup>3</sup> In-ūi góa beh soan-thoân Iâ-hô-hoa ê miâ;  Lín tio̍h chun lán ê Siōng-tè chòe tōa.
<sup>4</sup> Chòe Chio̍h-pôaⁿ-ê, I só͘-chòe-ê sī oân-choân,  I ê lō͘ lóng sī kong-pêng;  Sī chin-si̍t ê Siōng-tè, lóng bô put-gī;  I sī kong-gī, koh chèng-ti̍t.
<sup>5</sup> Chit ê koai-phiah oan-khiau ê sè-tāi ka-kī pāi-hoāi;  M̄-sī I ê kiáⁿ, sī in ê pē-pēng.
<sup>6</sup> Gû-gōng bû-ti ê peh-sìⁿ ah,  Lín án-ni pò-tap Iâ-hô-hoa mah?  I kiám-m̄-sī lí ê lāu-pē, bóe-lí-ê mah?  I ū chhòng-chō lí, kiàn-li̍p lí.
<sup>7</sup> Tio̍h kì-tit kó͘-chá ê ji̍t, Siàu-liām le̍k-tāi ê nî;  Mn̄g lí ê lāu-pē, i beh chí-sī lí,  Mn̄g lí ê lāu-tōa, in beh kā lí kóng.
<sup>8</sup> Chì-koâiⁿ-ê pun-gia̍p hō͘ lia̍t-pang.  Pun-khui sè-kan lâng ê sî,  Chiū tiāⁿ-tio̍h peh-sìⁿ ê kài-hān,  Chiàu Í-sek-lia̍t lâng ê siàu-gia̍h.
<sup>9</sup> Iâ-hô-hoa ê hūn-gia̍h sī I ê peh-sìⁿ; I só͘ tit-tio̍h ê sán-gia̍p sī Ngá-kok.
<sup>10</sup> I tú-tio̍h i tī pha-hng ê tōe,  Tī hong-hòe iá-siù háu ê khòng-iá,  I ûi-se̍h i, khòaⁿ-kò͘ i,  Pó-hō͘ i chhin-chhiūⁿ ba̍k-chiu-jîn.
<sup>11</sup> Koh chhin-chhiūⁿ eng-chiáu lā i ê siū,  Tī eng-á ê téng-bīn ia̍t i ê si̍t,  Thí-khui  si̍t-kó͘ lâi sîn i,  Chài i tī i ê si̍t-kó͘.
<sup>12</sup> Chí-ū Iâ-hô-hoa chhōa i,  Bô pa̍t ê siōng-tè kap i tī-teh.
<sup>13</sup> Chiū hō͘ i khia tī tōe-chiūⁿ koâiⁿ ê só͘-chāi, Tit-tio̍h chia̍h chhân-ni̍h ê thó͘-sán; Koh hō͘ i tùi chio̍h-pôaⁿ suh-bi̍t, Tùi hé-chio̍h suh-iû;
<sup>14</sup> Iā chia̍h gû-lin-iû, kap iûⁿ-lin,  Pûi ê iûⁿ-á-kiáⁿ,  Pa-san só͘ chhut ê mî-iûⁿ-káng kap soaⁿ-iûⁿ,  Kap siōng-hó ê sió-be̍h;  Iā lim phû-tô-chiap ê chiú.
<sup>15</sup> Iâ-su-lûn pûi chiū à-pà,  Lí í-keng pûi, koh tōa-lia̍p, bah chin-phauh;  I chiū lī-khui chhòng-chō i ê Siōng-tè,  Khòaⁿ-khin kiù i ê Chio̍h-pôaⁿ.
<sup>16</sup> In ēng pa̍t ê siōng-tè kek I tò͘-khī,  Ēng khó-ò͘ⁿ-ê, jiá I ê siū-khì.
<sup>17</sup> In chè-hiàn siâ-kúi, m̄-sī chin ê Siōng-tè,  Chiū-sī in pêng-sò͘ só͘ m̄-bat ê siōng-tè,  Sī sin-ê, kūn-lâi chiah ū-ê,  Sī lí ê lia̍t-chó͘ só͘ bô kiaⁿ-ùi ê.
<sup>18</sup> Siⁿ lí ê Chio̍h-pôaⁿ, lí bô siàu-liām I,  Siⁿ lí ê Siōng-tè, lí bōe-kì-tit I.
<sup>19</sup> Iâ-hô-hoa khòaⁿ-kìⁿ, chiū oàn-hūn,  In-ūi I ê kiáⁿ cha-bó͘-kiáⁿ kek I ê iân-kò͘.
<sup>20</sup> Chiū kóng, Góa beh tùi in ng Góa ê bīn,  Khòaⁿ in kiat-kio̍k cháiⁿ-iūⁿ;  In sī koai-phiah ê cho̍k-lūi,  Bô sìn-si̍t ê kiáⁿ-jî.
<sup>21</sup> In ēng hit-ê m̄-sī Siōng-tè ê, kek Góa ê tò͘-khī,  Ēng in ê hu-ké ê mi̍h, jiá Góa ê siū-khì;  Góa chiū ēng m̄-sī chòe peh-sìⁿ ê, kek in ê tò͘-khī;  Ēng gû-gōng ê kok-bîn, jiá in ê siū-khì.
<sup>22</sup> In-ūi tī Góa ê siū-khì-tiong ū hé to̍h-khí-lâi,  Sio kàu im-kan ke̍k-chhim ê só͘-chāi,  Iā sio tōe kap tōe ê chhut-sán,  Iā khí-hé sio chiah ê soaⁿ ê tōe-ki.
<sup>23</sup> Góa beh chek-chū chai-ē tī in ê téng-bīn,  Ēng Góa lóng-chóng ê chìⁿ lâi siā in.
<sup>24</sup> In beh in-ūi iau-gō lâi siau-sán,  Siū iām-jia̍t kap to̍k-chèng thun-bia̍t;  Góa beh hō͘ in tú-tio̍h iá-siù ê chhùi-khí,  Kap chôa ê to̍k.
<sup>25</sup> Gōa-bīn ū to-kiàm,  Lāi-bīn ū kiaⁿ-hiâⁿ, hō͘ lâng sí-bô,  Hō͘ siàu-liân ê ta-po͘-lâng, kap chāi-sek-lú,  Chia̍h-lin-ê, kap pe̍h thâu-mn̂g ê lâng, lóng bia̍t-bô,
<sup>26</sup> Góa kóng,  Góa beh hō͘ in sì-sòaⁿ tī hn̄g-hn̄g,  Tī lâng ê tiong-kan tû in ê miâ-jī;
<sup>27</sup> Chóng-sī Góa kiaⁿ tùi-te̍k kek Góa,  Kiaⁿ-liáu in ê tùi-te̍k gō͘-hōe,  Kiaⁿ-liáu in beh kóng,  Sī goán ê chhiú kia̍h-koâiⁿ,  M̄-sī Iâ-hô-hoa kiâⁿ chiah ê sū.
<sup>28</sup> In-ūi in sī bōe hiáu-tit siūⁿ ê peh-sìⁿ,  Tī sim-lāi bô chhang-miâ.
<sup>29</sup> Goān in ū tì-hūi, ōe bêng-pe̍k chit-ê,  Ōe siūⁿ in ê kiat-kio̍k.
<sup>30</sup> Nā m̄-sī in ê Chio̍h-pôaⁿ bōe in,  Nā m̄-sī Iâ-hô-hoa chiong in kau hō͘ lâng,  Cháiⁿ-iūⁿ tùi-te̍k chi̍t-ê ōe kóaⁿ in chi̍t-chheng?  Nn̄g-ê ōe hō͘ in chi̍t-bān tô-cháu ah?
<sup>31</sup> In ê chio̍h-pôaⁿ bô chhin-chhiūⁿ lán ê Chio̍h-pôaⁿ,  Liân lán ê tùi-te̍k iā án-ni phêng-phòaⁿ.
<sup>32</sup> In ê phû-tô-chhiū sī tùi Só͘-to-má ê phû-tô-chhiū thoân-ê,  Iā tùi Gô-mô͘-la̍h ê hn̂g chhut-ê,  In ê phû-tô sī to̍k ê phû-tô,  Kui-pha lóng sī khó͘-ê;
<sup>33</sup> In ê chiú sī lêng ê to̍k,  Sī ok-chôa chân-hāi ê to̍k.
<sup>34</sup> Che kiám-m̄-sī chek-chū tī Góa chia,  Hong-ba̍t tī Góa pó-pòe ê khò͘-pâng mah?
<sup>35</sup> Sin-oan pò-èng chāi-tī Góa,  Tī in ê kha ta̍h-tian ê sî;  In-ūi in tú-tio̍h chai-ē ê ji̍t kūn lah,  Só͘ beh tú-tio̍h ê sū ōe kín-kín kàu.
<sup>36</sup> Iâ-hô-hoa khòaⁿ-kìⁿ I ê peh-sìⁿ khùi-la̍t í-keng bô-khì,  Hiah-ê khu-sok-ê, chū-iû-ê, lóng bô lâu chi̍t-ê,  Chiū beh thòe in sin-oan,  In-ūi I ê lô͘-po̍k lâi thè-hóe.
<sup>37</sup> I beh kóng, In ê siōng-tè,  In só͘ óa-khò ê chio̍h-pôaⁿ;
<sup>38</sup> Chiū-sī chia̍h in chè-sū ê iû,  Lim in koàn-tiān ê chiú ê, taⁿ tī toh-lo̍h?  Thang hō͘ in khí-lâi pang-chān lín,  Pó-hō͘ lín.
<sup>39</sup> Lín taⁿ tio̍h khòaⁿ, Góa , Góa chiū-sī I,  Góa í-gōa bô ū Siōng-tè;  Góa hō͘ lâng sí, Góa hō͘ lâng oa̍h,  Góa sún-siong-i, Góa i-tī-i;  Bô chi̍t-ê ōe tùi Góa ê chhiú kiù-chhut.
<sup>40</sup> Góa kia̍h-khí chhiú ǹg thiⁿ kóng,  Góa kí Góa ê éng-oa̍h lâi kóng;
<sup>41</sup> Góa nā bôa Góa kng-nà-nà ê to,  Góa nā chip-hêng sím-phòaⁿ,  Chiū beh hêng-hoa̍t Góa ê tùi-te̍k,  Pò-èng oàn-hūn Góa ê lâng.
<sup>42</sup> Góa beh hō͘ Góa ê chìⁿ lim huih kàu chùi,  Góa ê to beh chia̍h bah,  Chiū-sī siū-thâi siū-lia̍h ê lâng ê huih,  Tùi-te̍k siú-léng ê thâu ê bah.
<sup>43</sup> Lia̍t-kok ah, lóng tio̍h kap I ê peh-sìⁿ saⁿ-kap hoaⁿ-hí;  In-ūi I beh ūi I ê lô͘-po̍k ê huih sin-oan,  Pò-èng I ê tùi-te̍k,  Beh sio̍k I ê tōe kap I ê peh-sìⁿ ê chōe.
<sup>44</sup> Mô͘-se lâi, ēng chit ê koa it-chhè ê ōe liām hō͘ peh-sìⁿ thiaⁿ;  Lùn ê kiáⁿ Iok-su-a iā kap i tī-teh.
<sup>45</sup> Mô͘-se tùi Í-sek-lia̍t ê chèng-lâng kóng chiah ê it-chhè ê ōe bêng-pe̍k, chiū kā in kóng,
<sup>46</sup> Góa kin-á-ji̍t só͘ tùi lín kan-chèng it-chhè ê ōe, lín tio̍h khǹg tī sim-ni̍h;  iā tio̍h hoan-hù lín ê kiáⁿ-sun chip-siú lâi kiâⁿ chit ê lu̍t-hoat it-chhè ê ōe;
<sup>47</sup> in-ūi che tùi-tī lín m̄-sī khang-khang ê sū;  sī lín ê oa̍h-miā, iā beh in-ūi chit ê sū lín ê ji̍t-chí tit-tio̍h kú-tn̂g, tī lín kè Iok-tàn beh ji̍p-khì sêng-chiap ê tōe.
<sup>48</sup> Tng ji̍t Iâ-hô-hoa hoan-hù Mô͘-se kóng,
<sup>49</sup> Lí chiūⁿ-khì A-pa-lîm soaⁿ, Nî-pho ê soaⁿ-thâu, kap Iâ-lī-ko tùi-bīn ê Mô͘-ap tōe, khòaⁿ Góa siúⁿ-sù Í-sek-lia̍t lâng chòe-gia̍p ê Ka-lâm tōe;
<sup>50</sup> lí beh sí tī lí só͘ chiūⁿ-khì ê soaⁿ, lâi tò-chó͘,  chhin-chhiūⁿ lí ê hiaⁿ A-lûn sí tī Hô-jíⁿ soaⁿ, lâi tò-chó͘ chi̍t-iūⁿ;
<sup>51</sup> in-ūi lín tī Sîm ê khòng-iá, Ka-te-su ê Bí-lī-pa ê chúi, tī Í-sek-lia̍t lâng tiong tek-chōe Góa, in-ūi tī Í-sek-lia̍t lâng tiong bô chun Góa chòe sèng.
<sup>52</sup> Lí thang tùi-bīn khòaⁿ hit ê tōe, chóng-sī bōe-tit-thang ji̍p-khì kàu Góa só͘ siúⁿ-sù Í-sek-lia̍t lâng ê tōe.

</p></div></div><div class="p_outer"><div class="p_left"> <div class="chap">=== 申命記 · 第 33 章 ===</div><p>
<sup>1</sup> 上帝ê奴僕摩西，tī伊iáu未死ê事先，kā以色列人祝福；所祝福ê話記tī下底。
<sup>2</sup> 伊講：	耶和華tùi西奈來，為tio̍h in tùi Se-jíⁿ起來；tùi Pa-lân ê山照出光，tùi萬萬聖ê hia來；tùi伊ê chiàⁿ手為tio̍h in發出烈火ê律法。
<sup>3</sup> 伊不止疼痛hiah-ê百姓，伊hiah-ê聖ê lóng tī你ê手；in坐tī你ê腳下，聽受你hiah-ê話。
<sup>4</sup> 摩西用律法傳hō͘咱，做雅各會眾ê產業。
<sup>5</sup> 百姓ê首領，以色列ê眾支派相kap聚會ê時，伊tī Iâ-su-lûn做王。
<sup>6</sup> 願Liû-piān活teh無死，願伊ê人額無少。
<sup>7</sup> 伊kā猶大祝福，án-ni講：求耶和華聽猶大ê聲，chhōa伊到伊ê百姓hia；伊bat用伊ê手為家己交戰；你beh幫贊伊抵擋伊ê對敵。
<sup>8</sup> 論利未講：你ê Thó͘-bêng kap你ê O͘-lêng，kap你聖潔ê人相kap tī-teh；你tī Má-sat bat試伊，tī Bí-lī-pa ê水bat kap伊相爭。
<sup>9</sup> 伊論到伊ê老父，伊ê老母，就講：我m̄-bat看見伊；也無承認伊ê兄弟；也無承認伊ê kiáⁿ兒；因為in行你ê話，守你ê約。
<sup>10</sup> In beh用你ê法度教示雅各，用你ê律法教示以色列；in beh用香hē tī你ê面前，kap ka-nn̂g隻ê燒祭tī你ê壇頂。
<sup>11</sup> 願耶和華賜福伊ê產業，接納伊ê手所做ê工；hiah-ê起來攻擊伊kap怨恨伊ê人，願你phah折in ê腰，hō͘ in bōe koh起來，
<sup>12</sup> 論便雅憫就講：耶和華所疼ê beh kap伊安然khiā起；耶和華thong日保護伊，伊也beh tiàm tī伊ê肩頭中。
<sup>13</sup> 論約瑟就講：願伊ê地得tio̍h耶和華賜福，得tio̍h天頂ê寶物，kap露水，以及地下所khǹg ê水源；
<sup>14</sup> 得tio̍h日頭所生ê寶物，月所出ê寶物；
<sup>15</sup> 得tio̍h古早ê山ê至寶，kap永世代ê山嶺ê寶物；
<sup>16</sup> 得tio̍h地ê寶物kap其中所充滿ê，以及tiàm tī刺phè內ê ê恩惠；願hiah-ê lóng歸tī約瑟ê頭殼，歸tī hit-ê kap伊ê兄弟分開ê ê頭殼頂。
<sup>17</sup> 親像牛ê頭chiūⁿ生ê，榮光屬tī伊，伊ê角是野牛ê角；用in來tak萬百姓到tī地極；這是Í-hoat-liân ê萬萬，Má-ná-se ê千千。
<sup>18</sup> 論Se-pò͘-lûn就講：Se-pò͘-lûn ah，你出外thang歡喜；以撒迦ah，tī你ê布棚內thang快樂。
<sup>19</sup> In beh召chiah-ê百姓到山裡，tī-hia beh獻公義ê祭；因為in beh吸收海裡ê豐盛，kap 沙裡所khǹg ê寶貝。
<sup>20</sup> 論Ka-tek就講：開闊Ka-tek-ê得tio̍h o-ló；i bih-teh親像母ê獅，伊拆裂手骨kap頭殼。
<sup>21</sup> 伊為家己備辦事先得tio̍h ê業，因為tī-hia有設律法ê ê份額留teh；伊kap百姓ê首領相kap來，行耶和華ê公義，kap以色列相kap行伊ê判斷。
<sup>22</sup> 論Tàn就講：Tàn是細隻獅，tùi Pa-san跳出。
<sup>23</sup> 論Ná-hut-tha-lī就講：Ná-hut-tha-lī ah，得tio̍h恩惠充足；也得tio̍h耶和華ê賜福滿滿ê，Beh得tio̍h西勢kap南勢做業。
<sup>24</sup> 論A-siat就講：願A-siat因為kiáⁿ chōe來得tio̍h福氣，得tio̍h in ê兄弟ê歡喜；thang用伊ê腳ùn tī油裡。
<sup>25</sup> 你ê門栱是鐵ê，銅ê；你ê日子怎樣，你ê氣力也beh án-ni。
<sup>26</sup> Iâ-su-lûn ah，無有親像上帝ê，伊坐天來幫贊你，也坐穹蒼，顯明伊ê榮光。
<sup>27</sup> 永活ê上帝做你khiā起ê所在，永遠ê手tī你ê下面；伊tī你ê面前趕對敵，koh講：毀滅伊。
<sup>28</sup> 以色列安然khiā起，雅各ê後裔家己tòa tī五穀kap酒ê地；伊ê天也滴落露水。
<sup>29</sup> 以色列ah，你有福氣；chī-chūi親像你chit-ê hō͘耶和華所拯救ê百姓ah？伊是你ê藤牌保護你，是你榮耀ê刀劍；你ê對敵beh投降你；你beh踏tī in高ê所在。

</p></div><div class="p_right"><div class="chap">=== 申命記 · 第 33 章 ===</div><p>
<sup>1</sup> Siōng-tè ê lô͘-po̍k Mô͘-se, tī i iáu-bē sí ê tāi-seng, kā Í-sek-lia̍t lâng chiok-hok;  só͘ chiok-hok ê ōe kì tī ē-tóe.
<sup>2</sup> I kóng,	Iâ-hô-hoa tùi Se-nái lâi,  Ūi-tio̍h in tùi Se-jíⁿ khí-lâi;  Tùi Pa-lân ê soaⁿ chiò-chhut kng,  Tùi bān-bān sèng-ê hia lâi;  Tùi I ê chiàⁿ-chhiú ūi-tio̍h in hoat-chhut lia̍t-hé ê lu̍t-hoat.
<sup>3</sup> I put-chí thiàⁿ-thàng hiah ê peh-sìⁿ,  I hiah ê sèng-ê lóng tī Lí ê chhiú;  In chē tī Lí ê kha-ē,  Thiaⁿ-siū Lí hiah ê ōe.
<sup>4</sup> Mô͘-se ēng lu̍t-hoat thoân hō͘ lán,  Chòe Ngá-kok hōe-chiòng ê sán-gia̍p.
<sup>5</sup> Peh-sìⁿ ê siú-léng,  Í-sek-lia̍t ê chèng chi-phài saⁿ-kap chū-hōe ê sî,  I tī Iâ-su-lûn chòe-ông.
<sup>6</sup> Goān Liû-piān oa̍h-teh bô sí,  Goān i ê lâng-gia̍h bô chió.
<sup>7</sup> I kā Iû-tāi chiok-hok, án-ni kóng,  Kiû Iâ-hô-hoa thiaⁿ Iû-tāi ê siaⁿ,  Chhōa i kàu i ê peh-sìⁿ hia;  I bat ēng i ê chhiú ūi ka-kī kau-chiàn;  Lí beh pang-chān i tí-tng i ê tùi-te̍k.
<sup>8</sup> Lūn Lī-bī kóng,  Lí ê Thó͘-bêng kap Lí ê O͘-lêng, kap Lí sèng-kiat ê lâng saⁿ-kap tī-teh;  Lí tī Má-sat bat chhì i,  Tī Bí-lī-pa ê chúi bat kap i saⁿ-chiⁿ.
<sup>9</sup> I lūn-kàu i ê lāu-pē, i ê lāu-bú, chiū kóng, Góa m̄-bat khòaⁿ-kìⁿ i;  Iā bô sêng-jīn i ê hiaⁿ-tī;  Iā bô sêng-jīn i ê kiáⁿ-jî;  In-ūi in kiâⁿ Lí ê ōe,  Siú Lí ê iok.
<sup>10</sup> In beh ēng Lí ê hoat-tō͘ kà-sī Ngá-kok,  Ēng Lí ê lu̍t-hoat kà-sī Í-sek-lia̍t;  In beh ēng hiuⁿ hē tī Lí ê bīn-chêng,  Kap ka-nn̂g-chiah ê sio-chè tī Lí ê tôaⁿ-téng.
<sup>11</sup> Goān Iâ-hô-hoa sù-hok i ê sán-gia̍p,  Chiap-la̍p i ê chhiú só͘ chòe ê kang;  Hiah ê khí-lâi kong-kek i kap oàn-hūn i ê lâng,  Goān Lí phah-chi̍h in ê io, hō͘ in bōe koh khí-lâi,
<sup>12</sup> Lūn Piān-ngá-bín chiū kóng,  Iâ-hô-hoa só͘ thiàⁿ ê beh kap I an-jiân khiā-khí;  Iâ-hô-hoa thong-ji̍t pó-hō͘ i,  I iā beh tiàm tī i ê keng-thâu-tiong.
<sup>13</sup> Lūn Iok-sek chiū kóng,  Goān i ê tōe tit-tio̍h Iâ-hô-hoa sù-hok,  Tit-tio̍h thiⁿ-téng ê pó-mi̍h, kap lō͘-chúi,  Í-ki̍p tōe-ē só͘ khǹg ê chúi-goân;
<sup>14</sup> Tit-tio̍h ji̍t-thâu só͘ siⁿ ê pó-mi̍h,  Ge̍h só͘ chhut ê pó-mi̍h;
<sup>15</sup> Tit-tio̍h kó͘-chá ê soaⁿ ê chì-pó,  Kap éng sè-tāi ê soaⁿ-niá ê pó-mi̍h;
<sup>16</sup> Tit-tio̍h tōe ê pó-mi̍h kap kî-tiong só͘ chhiong-móa-ê,  Í-ki̍p tiàm tī chhì-phè-lāi-ê ê un-hūi;  Goān hiah ê lóng kui tī Iok-sek ê thâu-khak,  Kui tī hit-ê kap i ê hiaⁿ-tī pun-khui-ê ê thâu-khak-téng.
<sup>17</sup> Chhin-chhiūⁿ gû ê thâu-chiūⁿ-siⁿ-ê, êng-kng sio̍k tī i,  I ê kak sī iá-gû ê kak;  Ēng in lâi tak bān peh-sìⁿ kàu tī tōe-ke̍k;  Che sī Í-hoat-liân ê bān-bān,  Má-ná-se ê chheng-chheng.
<sup>18</sup> Lūn Se-pò͘-lûn chiū kóng,  Se-pò͘-lûn ah, lí chhut-gōa thang hoaⁿ-hí;  Í-sat-ka ah, tī lí ê pò͘-pîⁿ-lāi thang khoài-lo̍k.
<sup>19</sup> In beh tiàu chiah ê peh-sìⁿ kàu soaⁿ-ni̍h,  Tī-hia beh hiàn kong-gī ê chè;  In-ūi in beh khip-siu hái-ni̍h ê hong-sēng,  Kap soa-ni̍h só͘-khǹg ê pó-pòe.
<sup>20</sup> Lūn Ka-tek chiū kóng,  Khui-khoah Ka-tek-ê tit-tio̍h o-ló;  I bih-teh chhin-chhiūⁿ bú ê sai,  I thiah-li̍h chhiú-kut kap thâu-khak.
<sup>21</sup> I ūi ka-kī pī-pān tāi-seng tit-tio̍h ê gia̍p,  In-ūi tī-hia ū siat lu̍t-hoat-ê ê hūn-gia̍h lâu-teh;  I kap peh-sìⁿ ê siú-léng saⁿ-kap lâi,  Kiâⁿ Iâ-hô-hoa ê kong-gī,  Kap Í-sek-lia̍t saⁿ-kap kiâⁿ I ê phòaⁿ-toàn.
<sup>22</sup> Lūn Tàn chiū kóng,  Tàn sī sòe chiah sai,  Tùi Pa-san thiàu-chhut.
<sup>23</sup> Lūn Ná-hut-tha-lī chiū kóng,  Ná-hut-tha-lī ah, tit-tio̍h un-hūi chhiong-chiok;  Iā tit-tio̍h Iâ-hô-hoa ê sù-hok móa-móa ê,  Beh tit-tio̍h sai-sì kap lâm-sì chòe gia̍p.
<sup>24</sup> Lūn A-siat chiū kóng,  Goān A-siat in-ūi kiáⁿ chōe lâi tit-tio̍h hok-khì,  Tit-tio̍h in ê hiaⁿ-tī ê hoaⁿ-hí;  Thang ēng i ê kha ùn tī iû-ni̍h.
<sup>25</sup> Lí ê mn̂g-kông sī thih-ê, tâng-ê;  Lí ê ji̍t-chí cháiⁿ-iūⁿ, lí ê khùi-la̍t iā beh án-ni.
<sup>26</sup> Iâ-su-lûn ah, bô ū chhin-chhiūⁿ Siōng-tè ê,  I chē-thiⁿ lâi pang-chān lí,  Iā chē kiong-chhong, hián-bêng I ê êng-kng.
<sup>27</sup> Éng-oa̍h ê Siōng-tè chòe lí khiā-khí ê só͘-chāi,  Éng-oán ê chhiú tī lí ê ē-bīn;  I tī lí ê bīn-chêng kóaⁿ tùi-te̍k,  Koh kóng, Húi-bia̍t i.
<sup>28</sup> Í-sek-lia̍t an-jiân khiā-khí,  Ngá-kok ê hō͘-è ka-kī tòa tī ngó͘-kok kap chiú ê tōe;  I ê thiⁿ iā tih-lo̍h lō͘-chúi.
<sup>29</sup> Í-sek-lia̍t ah, lí ū hok-khì;  Chī-chūi chhin-chhiūⁿ lí chit-ê hō͘ Iâ-hô-hoa só͘ chín-kiù ê peh-sìⁿ ah?  I sī lí ê tîn-pâi pó-hō͘ lí,  Sī lí êng-iāu ê to-kiàm;  Lí ê tùi-te̍k beh tâu-hâng lí;  Lí beh ta̍h tī in koâiⁿ ê só͘-chāi.

</p></div></div><div class="p_outer"><div class="p_left"> <div class="chap">=== 申命記 · 第 34 章 ===</div><p>
<sup>1</sup> 摩西tùi Mô͘-ap平洋上Nî-pho山，上hit-ê kap耶利哥相對ê Pí-su-ka山頭。耶和華hō͘伊看Ki-lia̍t全地直到Tàn；
<sup>2</sup> Ná-hut-tha-lī全地，Í-hoat-連Má-ná-se ê地，猶大全地到西海；
<sup>3</sup> 南方kap叫做棗樹城ê耶利哥山谷ê平洋，到Só-jíⁿ。
<sup>4</sup> 耶和華對伊講，chit-ê地就是我對亞伯拉罕、以撒、雅各，chiù-chōa講：我beh賞賜你ê後裔ê，taⁿ我hō͘你親目看見；總是你bōe得tio̍h過去到hia。
<sup>5</sup> 耶和華ê奴僕摩西就死tī-hia，tī Mô͘-ap ê地，照耶和華所講ê。
<sup>6</sup> 耶和華埋葬伊tī Mô͘-ap地，Pek-pí-jíⁿ相對ê山谷；到今á日無人知伊ê墓。
<sup>7</sup> 摩西死ê時，一百二十歲，目睭無花，精力無衰退。
<sup>8</sup> 以色列人tī Mô͘-ap平洋為tio̍h摩西哀哭三十日；為tio̍h摩西憂悶哀哭ê日滿lah。
<sup>9</sup> Lùn ê kiáⁿ約書亞得tio̍h智慧ê神充滿；因為摩西bat按手tī伊ê頂面；以色列人就聽thàn伊，照耶和華所命令摩西ê來行。
<sup>10</sup> 後來以色列中無koh興起先知親像摩西，伊是耶和華面對面所bat ê；
<sup>11</sup> 照耶和華差伊tī埃及地，tùi法老kap伊lóng總ê人臣，以及伊ê全地所行ta̍k樣ê神蹟奇事，也照大權能ê手，大thang驚ê事，就是摩西所行tī以色列眾人ê目睭前ê。
<sup>12</sup> 

</p></div><div class="p_right"><div class="chap">=== 申命記 · 第 34 章 ===</div><p>
<sup>1</sup> Mô͘-se tùi Mô͘-ap pîⁿ-iûⁿ chiūⁿ Nî-pho soaⁿ, chiūⁿ hit ê kap Iâ-lī-ko saⁿ-tùi ê Pí-su-ka soaⁿ-thâu.  Iâ-hô-hoa hō͘ i khòaⁿ Ki-lia̍t choân-tōe ti̍t-kàu Tàn;
<sup>2</sup> Ná-hut-tha-lī choân-tōe, Í-hoat-liân Má-ná-se ê tōe, Iû-tāi choân-tōe kàu sai-hái;
<sup>3</sup> Lâm-hng kap kiò-chòe chó-chhiū-siâⁿ ê Iâ-lī-ko soaⁿ-kok ê pîⁿ-iûⁿ, kàu Só-jíⁿ.
<sup>4</sup> Iâ-hô-hoa tùi i kóng,  Chit ê tōe chiū-sī Góa tùi A-pek-la̍h-hán, Í-sat, Ngá-kok, chiù-chōa kóng, Góa beh siúⁿ-sù lí ê hō͘-è ê, taⁿ Góa hō͘ lí chhin-ba̍k khòaⁿ-kìⁿ;  chóng-sī lí bōe tit-tio̍h kè-khì kàu hia.
<sup>5</sup> Iâ-hô-hoa ê lô͘-po̍k Mô͘-se chiū sí tī-hia, tī Mô͘-ap ê tōe, chiàu Iâ-hô-hoa só͘ kóng ê.
<sup>6</sup> Iâ-hô-hoa bâi-chòng i tī Mô͘-ap tōe, Pek-pí-jíⁿ saⁿ-tùi ê soaⁿ-kok;  kàu kin-á-ji̍t bô lâng chai i ê bōng.
<sup>7</sup> Mô͘-se sí ê sî, chi̍t-pah jī-cha̍p hè, ba̍k-chiu bô hoe, cheng-le̍k bô soe-thè.
<sup>8</sup> Í-sek-lia̍t lâng tī Mô͘-ap pîⁿ-iûⁿ ūi-tio̍h Mô͘-se ai-khàu saⁿ-cha̍p ji̍t;  ūi-tio̍h Mô͘-se iu-būn ai-khàu ê ji̍t móa lah.
<sup>9</sup> Lùn ê kiáⁿ Iok-su-a tit-tio̍h tì-hūi ê sîn chhiong-móa;  in-ūi Mô͘-se bat hōaⁿ-chhiú tī i ê téng-bīn;  Í-sek-lia̍t lâng chiū thiaⁿ-thàn i, chiàu Iâ-hô-hoa só͘ bēng-lēng Mô͘-se ê lâi kiâⁿ.
<sup>10</sup> Āu-lâi Í-sek-lia̍t-tiong bô koh heng-khí sian-ti chhin-chhiūⁿ Mô͘-se, i sī Iâ-hô-hoa bīn tùi bīn só͘ bat ê;
<sup>11</sup> chiàu Iâ-hô-hoa chhe i tī Ai-ki̍p tōe, tùi Hoat-ló kap i lóng-chóng ê jîn-sîn, í-ki̍p i ê choân-tōe só͘ kiâⁿ ta̍k-iūⁿ ê sîn-jiah kî-sū, iā chiàu tōa koân-lêng ê chhiú, tōa thang kiaⁿ ê sū, chiū-sī Mô͘-se só͘ kiâⁿ tī Í-sek-lia̍t chèng-lâng ê ba̍k-chiu-chêng ê.
<sup>12</sup> 

</p></div></div></section>

<section>
<div class="p_outer"><div class="p_left"> <div class="chap">=== 約書亞記 · 第 1 章 ===</div><p>
<sup>1</sup> 耶和華ê奴僕摩西死了後，耶和華吩咐Lùn ê kiáⁿ約書亞，就是跟隨摩西ê，講：
<sup>2</sup> 我ê奴僕摩西死了lah；taⁿ你tio̍h起來，kap眾百姓過chit-ê約旦，去我所賞賜以色列人ê地。
<sup>3</sup> 見若lín ê腳掌所踏ê地，我lóng賞賜lín，照我對摩西所講ê；
<sup>4</sup> tùi曠野kap chit-ê Lī-pa-lùn到大河，就是Pek-lat河，Hek人ê全地，koh到大海，ǹg日落ê所在，lóng beh做lín ê境界。
<sup>5</sup> 你一世人的確無一人ōe khiā-tiâu tī你ê面前；我怎樣kap摩西tī-teh，也beh án-nikap你tī-teh；我的確無離開你，也無放sak你。
<sup>6</sup> 你tio̍h勇敢壯膽，因為你beh hō͘ chit-ê百姓得tio̍h hit-ê地做業，就是我對in ê列祖所chiù-chōa beh hō͘ in ê。
<sup>7</sup> 獨獨你tio̍h勇敢大大壯膽，執守我ê奴僕摩西所命令你一切ê律法，來行伊；m̄-thang離開來偏左偏右，hō͘你無論toh落去，lóng得tio̍h興通。
<sup>8</sup> Chit-ê律法ê冊m̄-thang離開你ê嘴，的確tio̍h暝日想伊， hō͘你執守來行chit-ê冊內所記載一切ê話；án-ni就會hō͘你ê路平坦，你也得tio̍h大興通。
<sup>9</sup> 我kiám無命令你mah？你tio̍h勇敢壯膽，莫得驚，也莫得忍；因為你無論toh落去，耶和華你ê上帝kap你tī-teh。
<sup>10</sup> Tùi án-ni，約書亞命令百姓ê官長講：
<sup>11</sup> Lín tio̍h遍行營中，命令百姓，講：Lín tio̍h備辦食物，因為三日內，lín beh過chit-ê約旦，入去得tio̍h耶和華lín上帝所beh hō͘ lín得tio̍h ê地。
<sup>12</sup> 約書亞吩咐Liû-piān人、Ka-tek人，kap Má-ná-se半支派，講：
<sup>13</sup> Lín tio̍h記得耶和華ê奴僕摩西所命令lín ê話，講：耶和華lín上帝已經hō͘ lín平安，也beh將chit-ê地賞賜lín。
<sup>14</sup> Lín ê bó͘，lín ê gín-ná，lín ê cheng-siⁿ，lóng tio̍h tòa tī約旦chit-pêng，摩西所hō͘ lín ê地；獨獨lín中間一切大氣力ê勇士，lóng tio̍h帶軍器，tī lín兄弟ê頭前過去，幫贊in；
<sup>15</sup> 到耶和華hō͘ lín ê兄弟得tio̍h平安，親像lín一樣，到in也得tio̍h耶和華lín上帝所賞賜in ê地，hit時lín chiah thang tò去lín所得tio̍h ê地，承接伊來做業，就是耶和華ê奴僕摩西tī約旦chit-pêng，ǹg日出ê所在，所hō͘ lín ê。
<sup>16</sup> In應約書亞講：見你所命令阮ê，阮beh行，你所差阮ê，阮lóng beh去；
<sup>17</sup> 阮前tī一切ê事怎樣聽thàn摩西，taⁿ也beh án-ni聽thàn你；獨獨願耶和華你ê上帝kap你tī-teh，親像伊前kap摩西tī-teh一樣。
<sup>18</sup> 無論甚麼人違背你ê命令，m̄聽你ê話，照理一切所命令ê，就beh hō͘伊死；獨獨你tio̍h勇敢壯膽。

</p></div><div class="p_right"><div class="chap">=== 約書亞記 · 第 1 章 ===</div><p>
<sup>1</sup> Iâ-hô-hoa ê lô͘-po̍k Mô͘-se sí liáu-āu, Iâ-hô-hoa hoan-hù Lùn ê kiáⁿ Iok-su-a, chiū-sī kun-sûi Mô͘-se ê, kóng,
<sup>2</sup> Góa ê lô͘-po̍k Mô͘-se sí-liáu lah; taⁿ lí tio̍h khí-lâi, kap chèng peh-sìⁿ kè chit ê Iok-tàn, khì Góa só͘ siúⁿ-sù Í-sek-lia̍t lâng ê tōe.
<sup>3</sup> Kìⁿ-nā lín ê kha-chiúⁿ só͘ ta̍h ê tōe, Góa lóng siúⁿ-sù lín, chiàu Góa tùi Mô͘-se só͘ kóng ê;
<sup>4</sup> tùi khòng-iá kap chit ê Lī-pa-lùn kàu tōa-hô, chiū-sī Pek-lat hô, Hek-lâng ê choân-tōe, koh kàu tōa-hái, ǹg ji̍t-lo̍h ê só͘-chāi, lóng beh chòe lín ê kéng-kài.
<sup>5</sup> Lí chi̍t-sì-lâng tek-khak bô chi̍t-lâng ōe khiā-tiâu tī lí ê bīn-chêng;  Góa cháiⁿ-iūⁿ kap Mô͘-se tī-teh, iā beh án-ni kap lí tī-teh;  Góa tek-khak bô lī-khui lí, iā bô pàng-sak lí.
<sup>6</sup> Lí tio̍h ióng-kám chòng-táⁿ, in-ūi lí beh hō͘ chit ê peh-sìⁿ tit-tio̍h hit ê tōe chòe gia̍p, chiū-sī Góa tùi in ê lia̍t-chó͘ só͘ chiù-chōa beh hō͘ in ê.
<sup>7</sup> To̍k-to̍k lí tio̍h ióng-kám tōa-tōa chòng-táⁿ, chip-siú Góa ê lô͘-po̍k Mô͘-se só͘ bēng-lēng lí it-chhè ê lu̍t-hoat, lâi kiâⁿ i; m̄-thang lī-khui lâi phian-chó phian-iū, hō͘ lí bô-lūn toh-lo̍h khì, lóng tit-tio̍h heng-thong.
<sup>8</sup> Chit ê lu̍t-hoat ê chheh m̄-thang lī-khui lí ê chhùi, tek-khak tio̍h mî-ji̍t siūⁿ i,  hō͘ lí chip-siú lâi kiâⁿ chit ê chheh-lāi só͘ kì-chài it-chhè ê ōe;  án-ni chiū ōe hō͘ lí ê lō͘ pîⁿ-tháⁿ, lí iā tit-tio̍h tōa heng-thong.
<sup>9</sup> Góa kiám bô bēng-lēng lí mah?  Lí tio̍h ióng-kám chòng-táⁿ, bo̍h-tit kiaⁿ, iā bo̍h-tit  lún; in-ūi lí bô-lūn toh-lo̍h khì, Iâ-hô-hoa lí ê Siōng-tè kap lí tī-teh.
<sup>10</sup> Tùi án-ni Iok-su-a bēng-lēng peh-sìⁿ ê koaⁿ-tiúⁿ kóng,
<sup>11</sup> Lín tio̍h piàn-kiâⁿ iâⁿ-tiong, bēng-lēng peh-sìⁿ, kóng, Lín tio̍h pī-pān chia̍h-mi̍h, in-ūi saⁿ-ji̍t-lāi, lín beh kè chit ê Iok-tàn, ji̍p-khì tit-tio̍h Iâ-hô-hoa lín  Siōng-tè só͘ beh hō͘ lín tit-tio̍h ê tōe.
<sup>12</sup> Iok-su-a hoan-hù Liû-piān lâng, Ka-tek lâng, kap Má-ná-se pòaⁿ-chi-phài, kóng,
<sup>13</sup> Lín tio̍h kì-tit Iâ-hô-hoa ê lô͘-po̍k Mô͘-se só͘ bēng-lēng lín ê ōe, kóng, Iâ-hô-hoa lín Siōng-tè í-keng hō͘ lín pêng-an, iā beh chiong chit ê tōe siúⁿ-sù lín.
<sup>14</sup> Lín ê bó͘, lín ê gín-ná, lín ê cheng-siⁿ, lóng tio̍h tòa tī Iok-tàn chit-pêng, Mô͘-se só͘ hō͘ lín ê tōe;  to̍k-to̍k lín tiong-kan it-chhè tōa khùi-la̍t ê ióng-sū, lóng tio̍h tòa kun-khì, tī lín hiaⁿ-tī ê thâu-chêng kè-khì, pang-chān in;
<sup>15</sup> kàu Iâ-hô-hoa hō͘ lín ê hiaⁿ-tī tit-tio̍h pêng-an, chhin-chhiūⁿ lín chi̍t-iūⁿ, kàu in iā tit-tio̍h Iâ-hô-hoa lín Siōng-tè só͘ siúⁿ-sù in ê tōe, hit-sî lín chiah thang tò-khì lín só͘ tit-tio̍h ê tōe, sêng-chiap i lâi chòe-gia̍p, chiū-sī Iâ-hô-hoa ê lô͘-po̍k Mô͘-se tī Iok-tàn chit-pêng, ǹg ji̍t-chhut ê só͘-chāi, só͘ hō͘ lín ê.
<sup>16</sup> In ìn Iok-su-a kóng, Kìⁿ lí só͘ bēng-lēng goán ê, goán beh kiâⁿ, lí só͘ chhe goán ê, goán lóng beh khì;
<sup>17</sup> goán chêng tī it-chhè ê sū cháiⁿ-iūⁿ thiaⁿ-thàn Mô͘-se, taⁿ iā beh án-ni thiaⁿ-thàn lí;  to̍k-to̍k goān Iâ-hô-hoa lí ê Siōng-tè kap lí tī-teh, chhin-chhiūⁿ I chêng kap Mô͘-se tī-teh chi̍t-iūⁿ.
<sup>18</sup> Bô-lūn sím-mi̍h lâng ûi-pōe lí ê bēng-lēng, m̄-thiaⁿ lí ê ōe, chiàu lí it-chhè só͘ bēng-lēng ê, chiū beh hō͘ i sí;  to̍k-to̍k lí tio̍h ióng-kám chòng-táⁿ.

</p></div></div><div class="p_outer"><div class="p_left"> <div class="chap">=== 約書亞記 · 第 2 章 ===</div><p>
<sup>1</sup> Lùn ê kiáⁿ約書亞tùi Si̍p-têng暗靜差兩人做偵探，吩咐in講：lín去看hit-ê地，kap耶利哥。In就去，到一個娼妓Lat-ha̍p ê厝，就歇tī-hia。
<sup>2</sup> 有人報耶利哥王講：看ah，今暗有以色列人來chia偷看chit-ê地。
<sup>3</sup> 耶利哥王差人去Lat-ha̍p hia講：Hiah-ê來你chia，入你ê厝ê人，你tio̍h chhōa in出來；因為in來，是beh偷看chit-ê全地。
<sup>4</sup> 婦人人將hit兩人khǹg密，就應講，真正有人來我chia；總是in tùi toh落來，我m̄知；
<sup>5</sup> 日暗，beh關城門ê時，hiah-ê人出去；in去toh落我m̄知，lín緊緊去jip，就會jip-tio̍h。
<sup>6</sup> (總是婦人人已經chhōa in上厝頂，將所排tī厝頂ê麻稿(môa-kó)來蓋in。)
<sup>7</sup> Hiah-ê人就àn約旦hit條路jip伊，到路頭；jip in ê人一下出去，城門就關。
<sup>8</sup> 兩人iáu未去睏，婦人人就上厝頂到in hia；
<sup>9</sup> 對in講，我知耶和華已經將chit-ê地賞賜lín，koh因為lín ê緣故阮lóng驚，chit所在一切khiā起ê百姓，tī lín ê面前lóng失膽。
<sup>10</sup> 因為阮有聽見lín出埃及ê時，耶和華怎樣tī lín ê頭前hō͘紅海ê水乾去；koh lín怎樣款待約旦hit-pêng兩個A-mô͘-lī王，Se-hông kap Go̍k，就是lín所毀滅ê。
<sup>11</sup> 阮一下聽見chiah-ê事，就失膽，因為lín ê緣故ta̍k-ê神不附體；因為耶和華lín ê上帝，tī天頂地下做上帝。
<sup>12</sup> Taⁿ我已經好款待lín，請lín kí耶和華對我chiù-chōa，beh好款待我老父ê家，續hō͘我一個實在ê記號；
<sup>13</sup> beh救活我ê老父、老母，我ê兄弟、姊妹，kap一切屬in所有ê，拯救阮ê性命免死。
<sup>14</sup> 兩人應伊講：你若無漏洩(設)阮chit-ê事，阮甘願用阮ê性命替lín，到耶和華將chit-ê地賞賜阮ê時，阮beh用慈愛誠實款待你。
<sup>15</sup> Tùi án-ni，伊用索tùi窗á kā in 墜落去；因為伊ê厝起tī城牆，伊也khiā起tī牆頂。
<sup>16</sup> 伊對in講，Lín tio̍h上去山裡，驚了追jip ê人tú-tio̍h lín；tio̍h tī-hia bih三日，thèng候追jip ê人tò來；然後chiah thang行lín ê路。
<sup>17</sup> 兩人對伊講，你kah阮所chiù-chōa ê，阮的確無為tio̍h hit-ê來犯罪；
<sup>18</sup> 阮若到chit所在ê時，你tio̍h將chit條朱紅ê索縛tī墜阮落去ê窗á裡；也tio̍h聚集你ê老父、老母、兄弟，kap你ê老父全家lóng tiàm你ê厝內；
<sup>19</sup> 見若出你ê家ê門去街路ê，伊ê死是自取ê，無阮ê罪；見若kap你tī厝內ê，若有人下手害伊，就伊ê死是阮ê罪；
<sup>20</sup> 總是你若漏洩阮chit-ê事，就你所kah阮chiù-chōa-ê，kap阮無干涉。
<sup>21</sup> 伊講：Thang照lín ê話來行。Tùi án-ni，伊差in去；in就去；伊用朱紅ê索縛tī窗á。
<sup>22</sup> 兩人去到山裡，tiàm hia三日，thèng候追jip ê人tò去，追jip ê人沿路chhē in，也chhē無tio̍h。
<sup>23</sup> 兩人就落山tò來，過河到Lùn ê kiáⁿ約書亞hia；對伊講起in所tú-tio̍h一切ê事。
<sup>24</sup> Koh對`約書亞講：耶和華果然用hit-ê全地交tī咱ê手；hit所在一切khiā起ê百姓，tī咱ê面前lóng失膽。

</p></div><div class="p_right"><div class="chap">=== 約書亞記 · 第 2 章 ===</div><p>
<sup>1</sup> Lùn ê kiáⁿ Iok-su-a tùi Si̍p-têng àm-chīⁿ chhe nn̄g-lâng chòe cheng-thàm, hoan-hù in kóng, Lín khì khòaⁿ hit ê tōe, kap Iâ-lī-ko.  In chiū khì, kàu chi̍t ê chhiong-ki Lat-ha̍p ê chhù, chiū hioh tī-hia.
<sup>2</sup> Ū lâng pò Iâ-lī-ko ông kóng, Khòaⁿ ah, kin-àm ū Í-sek-lia̍t lâng lâi chia thau-khòaⁿ chit ê tōe.
<sup>3</sup> Iâ-lī-ko ông chhe lâng khì Lat-ha̍p hia kóng, Hiah-ê lâi lí chia, ji̍p lí ê chhù ê lâng, lí tio̍h chhōa in chhut-lâi; in-ūi in lâi, sī beh thau-khòaⁿ chit ê choân-tōe.
<sup>4</sup> Hū-jîn-lâng chiong hí nn̄g-lâng khǹg-ba̍t, chiū ìn kóng, Chin-chiàⁿ ū lâng lâi góa chia; chóng-sī in tùi toh-lo̍h lâi, góa m̄-chai;
<sup>5</sup> ji̍t àm, beh koaiⁿ siâⁿ-mn̂g ê sî, hiah ê lâng chhut-khì; in khì toh-lo̍h góa m̄-chai, lín kín-kín khì jip, chiū ōe jip-tio̍h.
<sup>6</sup> (Chóng-sī hū-jîn-lâng í-keng chhōa in chiūⁿ chhù-téng, chiong só͘ pâi tī chhù-téng ê môa-kó lâi khàm in.)
<sup>7</sup> Hiah ê lâng chiū àn Iok-tàn hit tiâu lō͘ jip i, kàu lō͘-thâu; jip in ê lâng chi̍t-ē chhut-khì, siâⁿ-mn̂g chiū koaiⁿ.
<sup>8</sup> Nn̄g-lâng iáu-bē khì khùn, hū-jîn-lâng chiū chiūⁿ chhù-téng kàu in hia;
<sup>9</sup> tùi in kóng, Góa chai Iâ-hô-hoa í-keng chiong chit ê tōe siúⁿ-sù lín, koh in-ūi lín ê iân-kò͘ goán lóng kiaⁿ, chit só͘-chāi it-chhè khiā-khí ê peh-sìⁿ, tī lín ê bīn-chêng lóng sit-táⁿ.
<sup>10</sup> In-ūi goán ū thiaⁿ-kìⁿ lín chhut Ai-ki̍p ê sî, Iâ-hô-hoa cháiⁿ-iūⁿ tī lín ê thâu-chêng hō͘ Âng-hái ê chúi ta-khì;  koh lín cháiⁿ-iūⁿ khoán-thāi Iok-tàn hit pêng nn̄g ê A-mô͘-lī ông, Se-hông kap Go̍k, chiū-sī lín só͘ húi-bia̍t-ê.
<sup>11</sup> Goán chi̍t-ē thiaⁿ-kìⁿ chiah ê sū, chiū sit-táⁿ, in-ūi lín ê iân-kò͘ ta̍k-ê sîn put-hū-thé;  in-ūi Iâ-hô-hoa lín ê Siōng-tè, tī thiⁿ-téng tōe-ē chòe Siōng-tè.
<sup>12</sup> Taⁿ góa í-keng hó khoán-thāi lín, chhiáⁿ lín kí Iâ-hô-hoa tùi góa chiù-chōa, beh hó khoán-thāi góa lāu-pē ê ke, sòa hō͘ góa chi̍t-ê si̍t-chāi ê kì-hō;
<sup>13</sup> beh kiù-oa̍h góa ê lāu-pē, lāu-bú, góa ê hiaⁿ-tī, chí-bē, kap it-chhè sio̍k in só͘-ū-ê, chín-kiù goán ê sìⁿ-miā bián sí.
<sup>14</sup> Nn̄g-lâng ìn i kóng, Lí nā bô lāu-siat goán chit ê sū, goán kam-goān ēng goán ê sìⁿ-miā thòe lín,  kàu Iâ-hô-hoa chiong chit ê tōe siúⁿ-sù goán ê sî,  goán beh ēng chû-ài sêng-si̍t khoán-thāi lí.
<sup>15</sup> Tùi án-ni i ēng soh tùi thang-á kā in tūi-lo̍h-khì;  in-ūi i ê chhù khí tī siâⁿ-chhiûⁿ, i iā khiā-khí tī chhiûⁿ-téng.
<sup>16</sup> I tùi in kóng, Lín tio̍h chiūⁿ-khì soaⁿ-ni̍h, kiaⁿ-liáu tui-jip ê lâng tú-tio̍h lín;  tio̍h tī-hia bih saⁿ-ji̍t, thèng-hāu tui-jip ê lâng tò-lâi;  jiân-āu chiah thang kiâⁿ lín ê lō͘.
<sup>17</sup> Nn̄g-lâng tùi i kóng, Lí kah goán só͘ chiù-chōa ê, goán tek-khak bô ūi-tio̍h hit-ê lâi hoān-chōe;
<sup>18</sup> goán nā kàu chit só͘-chāi ê sî, lí tio̍h chiong chit-tiâu chu-âng ê soh pa̍k tī tūi goán lo̍h-khì ê thang-á-ni̍h; iā tio̍h chū-chi̍p lí ê lāu-pē, lāu-bú, hiaⁿ-tī, kap lí ê lāu-pē choân-ke lóng tiàm lí ê chhù-lāi;
<sup>19</sup> kìⁿ-nā chhut lí ê ke ê mn̂g khì ke-lō͘-ê, i ê sí sī chū-chhú-ê, bô goán ê chōe;  kìⁿ-nā kap lí tī chhù-lāi-ê, nā ū lâng hē-chhiú hāi i, chiū i ê sí sī goán ê chōe;
<sup>20</sup> chóng-sī lí nā lāu-siat goán chit ê sū, chiū lí só͘ kah goán chiù-chōa-ê, kap goán bô kan-sia̍p.
<sup>21</sup> I kóng, Thang chiàu lín ê ōe lâi kiâⁿ.  Tùi án-ni i chhe in khì; in chiū khì; i ēng chu-âng ê soh pa̍k tī thang-á.
<sup>22</sup> Nn̄g-lâng khì kàu soaⁿ-ni̍h, tiàm hia saⁿ-ji̍t, thèng-hāu tui-jip ê lâng tò-khì, tui-jip ê lâng iân-lō͘ chhē in, iā chhē-bô-tio̍h.
<sup>23</sup> Nn̄g-lâng chiū lo̍h-soaⁿ tò-lâi, kè hô kàu Lùn ê kiáⁿ Iok-su-a hia; tùi i kóng-khí in só͘ tú-tio̍h it-chhè ê sū.
<sup>24</sup> Koh tùi Iok-su-a kóng, Iâ-hô-hoa kó-jiân ēng hit ê choân-tōe kau tī lán ê chhiú; hit só͘-chāi it-chhè khiā-khí ê peh-sìⁿ, tī lán ê bīn-chêng lóng sit-táⁿ.

</p></div></div><div class="p_outer"><div class="p_left"> <div class="chap">=== 約書亞記 · 第 3 章 ===</div><p>
<sup>1</sup> 天光約書亞透早起來，kap以色列眾人lóng離開Si̍p-têng，來到約旦；iáu未過去，就歇tī-hia，thèng候過河。
<sup>2</sup> 過三日，官長遍行營中；
<sup>3</sup> 命令百姓講：Lín看見耶和華lín上帝ê約櫃，koh看見祭司利未人扛伊ê時，tio̍h離開lín ê所在，來tè in ê後面。
<sup>4</sup> 總是lín kap約櫃相離，約略tio̍h量兩千肘ê遠；m̄-thang 逼近伊，hō͘ lín知所tio̍h行ê路；因為lín平時m̄-bat行chit條路。
<sup>5</sup> 約書亞對百姓講：Lín tio̍h家己聖潔，因為明á日耶和華beh tī lín中間行奇事。
<sup>6</sup> 約書亞koh吩咐祭司講：Lín扛約櫃起來，tī百姓ê頭前行；in就扛約櫃起來，行tī百姓ê頭前。
<sup>7</sup> 耶和華對約書亞講：Tùi今á日起，我beh hō͘你tī以色列眾人ê目睭前做大，hō͘ in知我kap你tī-teh，親像前kap摩西tī-teh一樣。
<sup>8</sup> 你tio̍h吩咐扛約櫃ê祭司講：Lín到約旦水邊ê時，tio̍h停腳tī約旦。
<sup>9</sup> 約書亞對以色列人講：Lín近前來，聽耶和華lín上帝ê話。
<sup>10</sup> 約書亞koh講：Tùi án-ni，lín thang知活ê上帝tī lín中間，beh tī lín ê頭前趕逐迦南人，Hek人、Hi-bī人、Pí-lī-sé人、Kek-ka-sat人、A-mô͘-lī人、Iâ-pò͘-su人。
<sup>11</sup> 看ah，普天下ê主宰ê約櫃beh tī lín ê頭前過去，入約旦。
<sup>12</sup> Lín taⁿ tio̍h tùi以色列支派中揀十二人，每支派一個人；
<sup>13</sup> 到扛普天下ê主耶和華ê約櫃ê祭司，in ê腳khiā tī約旦河ê水，約旦河ê水，就是tùi頂面流落來ê水，beh截斷，khiā起來kui堆。
<sup>14</sup> 百姓離開布棚，beh過約旦ê時，祭司就扛約櫃tī百姓ê頭前。
<sup>15</sup> Tī收成ê時，約旦ê水常常pôaⁿ過伊ê岸。扛約櫃ê到約旦，扛約櫃ê祭司，
<sup>16</sup> 腳一下ùn-tio̍h水，hit-ê tùi頂面流落來ê水，就khiā起來kui堆，相離真遠，tī Sat-la̍h-tàn邊頭ê亞當城；hit-ê流tī A-la̍h-pa海，就是鹽海，hiah-ê水全然截斷；百姓就tī耶利哥ê對面過去。
<sup>17</sup> 扛耶和華約櫃ê祭司tī約旦ê乾地定定khiā-teh；以色列眾人lóng tùi乾地過去，直到百姓一盡過約旦。

</p></div><div class="p_right"><div class="chap">=== 約書亞記 · 第 3 章 ===</div><p>
<sup>1</sup> Thiⁿ-kng Iok-su-a thàu-chá khí-lâi, kap Í-sek-lia̍t chèng lâng lóng lī-khui Si̍p-têng, lâi kàu Iok-tàn; iáu-bē kè-khì, chiū hioh tī-hia, thèng-hāu kè-hô.
<sup>2</sup> Kè saⁿ-ji̍t, koaⁿ-tiúⁿ piàn-kiâⁿ iâⁿ-tiong;
<sup>3</sup> bēng-lēng peh-sìⁿ kóng, Lín khòaⁿ-kìⁿ Iâ-hô-hoa lín Siōng-tè ê iok-kūi, koh khòaⁿ-kìⁿ chè-si Lī-bī lâng kng i ê sî, tio̍h lī-khui lín ê só͘-chāi, lâi tè in ê āu-bīn.
<sup>4</sup> Chóng-sī lín kap iok-kūi saⁿ-lī, iok-lio̍k tio̍h niû nn̄g-chheng tiú ê hn̄g; m̄-thang pek-kūn i, hō͘ lín chai só͘ tio̍h kiâⁿ ê lō͘; in-ūi lín pêng-sî m̄-bat kiâⁿ chit tiâu lō͘.
<sup>5</sup> Iok-su-a tùi peh-sìⁿ kóng, Lín tio̍h ka-kī sèng-kiat, in-ūi bîn-á-ji̍t Iâ-hô-hoa beh tī lín tiong-kan kiâⁿ kî-sū.
<sup>6</sup> Iok-su-a koh hoan-hù chè-si kóng, Lín kng iok-kūi khí-lâi, tī peh-sìⁿ ê thâu-chêng kiâⁿ; in chiū kng iok-kūi khí-lâi, kiâⁿ tī peh-sìⁿ ê thâu-chêng.
<sup>7</sup> Iâ-hô-hoa tùi Iok-su-a kóng, Tùi kin-á-ji̍t khí,  Góa beh hō͘ lí tī Í-sek-lia̍t chèng-lâng ê ba̍k-chiu-chêng chòe-tōa, hō͘ in chai Góa kap lí tī-teh, chhin-chhiūⁿ chêng kap Mô͘-se tī-teh chi̍t-iūⁿ.
<sup>8</sup> Lí tio̍h hoan-hù kng iok-kūi ê chè-si kóng, Lín kàu Iok-tàn chúi-piⁿ ê sî, tio̍h thêng-kha tī Iok-tàn.
<sup>9</sup> Iok-su-a tùi Í-sek-lia̍t lâng kóng, Lín kūn-chêng lâi, thiaⁿ Iâ-hô-hoa lín Siōng-tè ê ōe.
<sup>10</sup> Iok-su-a koh kóng, Tùi án-ni lín thang chai oa̍h ê Siōng-tè tī lín tiong-kan, beh tī lín ê thâu-chêng kóaⁿ-tio̍k Ka-lâm lâng, Hek lâng, Hi-bī lâng, Pí-lī-sé lâng, Kek-ka-sat lâng, A-mô͘-lī lâng, Iâ-pò͘-su lâng.
<sup>11</sup> Khòaⁿ ah, phó͘-thiⁿ-ē ê Chú-cháiⁿ ê iok-kūi beh tī lín ê thâu-chêng kè-khì, ji̍p Iok-tàn.
<sup>12</sup> Lín taⁿ tio̍h tùi Í-sek-lia̍t chi-phài-tiong kéng cha̍p-jī lâng, múi chi-phài chi̍t ê lâng;
<sup>13</sup> kàu kng phó͘-thiⁿ-ē ê Chú Iâ-hô-hoa ê iok-kūi ê chè-si, in ê kha khiā tī Iok-tàn hô ê chúi, Iok-tàn hô ê chúi, chiū-sī tùi téng-bīn lâu-lo̍h-lâi ê chúi, beh chia̍t-tn̄g, khiā-khí-lâi kui-tui.
<sup>14</sup> Peh-sìⁿ lī-khui pò͘-pîⁿ, beh kè Iok-tàn ê sî, chè-si chiū kng iok-kūi tī peh-sìⁿ ê thâu-chêng.
<sup>15</sup> Tī siu-sêng ê sî, Iok-tàn ê chúi siông-siông pôaⁿ-kè i ê hōaⁿ.  Kng iok-kūi-ê kàu Iok-tàn, kng iok-kūi ê chè-si,
<sup>16</sup> kha chi̍t-ē ùn-tio̍h chúi, hit-ê tùi téng-bīn lâu-lo̍h-lâi ê chúi, chiū khiā-khí-lâi kui-tui, saⁿ-lī chin-hn̄g, tī Sat-la̍h-tàn piⁿ-thâu ê A-tong siâⁿ;  hit ê lâu tī A-la̍h-pa hái, chiū-sī Iâm-hái, hiah ê chúi choân-jiân chia̍t-tn̄g; peh-sìⁿ chiū tī Iâ-lī-ko ê tùi-bīn kè-khì.
<sup>17</sup> Kng Iâ-hô-hoa iok-kūi ê chè-si tī Iok-tàn ê ta-tōe tiāⁿ-tiāⁿ khiā-teh;  Í-sek-lia̍t chèng-lâng lóng tùi ta-tōe kè-khì, ti̍t-kàu peh-sìⁿ it-chīn kè Iok-tàn.

</p></div></div><div class="p_outer"><div class="p_left"> <div class="chap">=== 約書亞記 · 第 4 章 ===</div><p>
<sup>1</sup> 百姓已經一盡過約旦，耶和華就吩咐約書亞講：
<sup>2</sup> Tio̍h tùi百姓中揀十二人，每支派一人；
<sup>3</sup> 命令in講：Lín tùi hia，tùi約旦河中，祭司ê腳定定khiā ê所在，取十二塊石，帶伊kap lín過去，hē tī lín今暝beh歇ê所在。
<sup>4</sup> 約書亞就照伊tùi以色列人中所備辦ê hit十二人，每支派一人，lóng叫in來。
<sup>5</sup> 約書亞就kā in講：Lín過去tī耶和華lín上帝約櫃ê頭前，到約旦河中，照以色列人支派ê數額，ta̍k人取一塊石頭giâ tī肩頭裡；
<sup>6</sup> thang用chit-ê tī lín中間做證據；日後lín ê kiáⁿ孫問lín講：chiah-ê石頭，對tī lín甚麼意思？
<sup>7</sup> Lín就對in講，是因為前約旦ê水，tī耶和華ê約櫃前截斷；約櫃過約旦ê時，約旦ê水截斷，chiah-ê石beh做以色列人永遠ê記念。
<sup>8</sup> 以色列人照約書亞所命令ê來行；照以色列人支派ê數額，tùi約旦河中取十二塊石，lóng照耶和華對約書亞所講ê；in就續帶in過去，到in歇睏ê所在，就hē tī-hia。
<sup>9</sup> 約書亞另外用十二塊石，khiā tī約旦河中，tī 扛約櫃ê祭司腳khiā teh ê所在；到今á日hiah-ê石iáu-kú tī-hia。
<sup>10</sup> 扛約櫃ê祭司khiā tī約旦河中，thèng候耶和華命令約書亞對百姓講ê事做明白，是照摩西所命令約書亞一切ê話，百姓就緊緊過去。
<sup>11</sup> 眾百姓一盡過去，耶和華ê約櫃kap祭司就tī百姓ê面前過去。
<sup>12</sup> Liû-piān人、Ka-tek人、Má-ná-se半支派ê人，lóng照摩西所對in講ê，帶軍器tī以色列人ê頭前過去；
<sup>13</sup> 約略有四萬人，lóng備辦交戰，tī耶和華ê面前過去，到耶利哥ê平洋，便便beh交戰。
<sup>14</sup> 當hit日耶和華hō͘約書亞tī以色列眾人ê目睭前做大；tī伊一生ê日，百姓敬畏伊，親像早前敬畏摩西一樣。
<sup>15</sup> 耶和華吩咐約書亞講：
<sup>16</sup> 你命令扛法櫃ê祭司，tùi約旦河上來。
<sup>17</sup> 約書亞就命令祭司講：Lín tùi約旦河上來。
<sup>18</sup> 扛耶和華約櫃ê祭司tùi約旦河上來；祭司ê腳掌tú-tú跨(hoa̍h)上乾地ê時，約旦河ê水就流到原位；照舊漲滿雙pêng ê岸。
<sup>19</sup> 正月初十日，百姓tùi約旦上來，就安營tī Kiat-kah，tī耶利哥東勢ê界。
<sup>20</sup> In tùi約旦所取hit十二塊石，約書亞就khiā 伊tī Kiat-kah；
<sup>21</sup> 就對以色列人講：日後lín ê kiáⁿ孫問in ê老父講：
<sup>22</sup> Chiah-ê石甚麼意思？hit時就tio̍h報lín ê kiáⁿ知，講：以色列人bat行乾地，過chit-ê約旦河。
<sup>23</sup> 因為耶和華lín ê上帝tī lín ê頭前hō͘約旦ê水乾去，thèng候lín過來，親像耶和華lín上帝前tī紅海所做一樣，就是hō͘伊tī咱ê頭前乾去，thèng候咱過來；
<sup>24</sup> beh hō͘地上萬百姓lóng知耶和華ê手有大能力；也beh hō͘ lín永遠敬畏耶和華lín ê上帝。

</p></div><div class="p_right"><div class="chap">=== 約書亞記 · 第 4 章 ===</div><p>
<sup>1</sup> Peh-sìⁿ í-keng it-chīn kè Iok-tàn, Iâ-hô-hoa chiū hoan-hù Iok-su-a kóng,
<sup>2</sup> Tio̍h tùi peh-sìⁿ-tiong kéng cha̍p-jī lâng, múi chi-phài chi̍t-lâng;
<sup>3</sup> bēng-lēng in kóng, Lín tùi hia, tùi Iok-tàn hô-tiong, chè-si ê kha tiāⁿ-tiāⁿ khiā ê só͘-chāi, chhú cha̍p-jī tè chio̍h, tòa i kap lín kè-khì, hē tī lín kim-mî beh hioh ê só͘-chāi.
<sup>4</sup> Iok-su-a chiū chiàu i tùi Í-sek-lia̍t lâng tiong só͘ pī-pān ê hí cha̍p-jī lâng, múi chi-phài chi̍t-lâng, lóng kiò in lâi.
<sup>5</sup> Iok-su-a chiū kā in kóng, Lín kè-khì tī Iâ-hô-hoa lín Siōng-tè iok-kūi ê thâu-chêng, kàu Iok-tàn hô-tiong, chiàu Í-sek-lia̍t lâng chi-phài ê siàu-gia̍h, ta̍k-lâng chhú chi̍t tè chio̍h-thâu giâ tī keng-thâu-ni̍h;
<sup>6</sup> thang ēng chit-ê tī lín tiong-kan chòe chèng-kù;  ji̍t-āu lín ê kiáⁿ-sun mn̄g lín kóng, Chiah ê chio̍h-thâu, tùi tī lín sím-mi̍h ì-sù?
<sup>7</sup> lín chiū tùi in kóng, Sī in-ūi chêng Iok-tàn ê chúi, tī Iâ-hô-hoa ê iok-kūi chêng chia̍t-tn̄g; iok-kūi kè Iok-tàn ê sî, Iok-tàn ê chúi chia̍t-tn̄g, chiah ê chio̍h beh chòe Í-sek-lia̍t lâng éng-oán ê kì-liām.
<sup>8</sup> Í-sek-lia̍t lâng chiàu Iok-su-a só͘ bēng-lēng-ê lâi kiâⁿ; chiàu Í-sek-lia̍t lâng chi-phài ê siàu-gia̍h, tùi Iok-tàn hô-tiong chhú cha̍p-jī tè chio̍h, lóng chiàu Iâ-hô-hoa tùi Iok-su-a só͘ kóng-ê; in chiū sòa tòa in kè-khì, kàu in hioh-khùn ê só͘-chāi, chiū hē tī-hia.
<sup>9</sup> Iok-su-a lēng-gōa ēng cha̍p-jī tè chio̍h, khiā tī Iok-tàn hô-tiong, tī kng iok-kūi ê chè-si kha khiā-teh ê só͘-chāi; kàu kin-á-ji̍t hiah ê chio̍h iáu-kú tī-hia.
<sup>10</sup> Kng iok-kūi ê chè-si khiā tī Iok-tàn hô-tiong, thèng-hāu Iâ-hô-hoa bēng-lēng Iok-su-a tùi peh-sìⁿ kóng ê sū chòe bêng-pe̍k, sī chiàu Mô͘-se só͘ bēng-lēng Iok-su-a it-chhè ê ōe, peh-sìⁿ chiū kín-kín kè-khì.
<sup>11</sup> Chèng peh-sìⁿ it-chīn kè-khì, Iâ-hô-hoa ê iok-kūi kap chè-si chiū tī peh-sìⁿ ê bīn-chêng kè-khì.
<sup>12</sup> Liû-piān lâng, Ka-tek lâng, Má-ná-se pòaⁿ-chi-phài ê lâng, lóng chiàu Mô͘-se só͘ tùi in kóng ê, tòa kun-khì tī Í-sek-lia̍t lâng ê thâu-chêng kè-khì;
<sup>13</sup> iok-lio̍k ū sì-bān lâng, lóng pī-pān kau-chiàn, tī Iâ-hô-hoa ê bīn-chêng kè-khì, kàu Iâ-lī-ko ê pîⁿ-iûⁿ, piān-piān beh kau-chiàn.
<sup>14</sup> Tng hit-ji̍t Iâ-hô-hoa hō͘ Iok-su-a tī Í-sek-lia̍t chèng-lâng ê ba̍k-chiu-chêng chòe-tōa;  tī i it-seng ê ji̍t, peh-sìⁿ kèng-ùi i, chhin-chhiūⁿ chá-chêng kèng-ùi Mô͘-se chi̍t-iūⁿ.
<sup>15</sup> Iâ-hô-hoa hoan-hù Iok-su-a kóng,
<sup>16</sup> Lí bēng-lēng kng hoat-kūi ê chè-si, tùi Iok-tàn hô chiūⁿ-lâi.
<sup>17</sup> Iok-su-a chiū bēng-lēng chè-si kóng, Lín tùi Iok-tàn hô chiūⁿ-lâi.
<sup>18</sup> Kng Iâ-hô-hoa iok-kūi ê chè-si tùi Iok-tàn hô chiūⁿ-lâi;  chè-si ê kha-chiúⁿ tú-tú hoa̍h-chiūⁿ ta-tōe ê sî, Iok-tàn hô ê chúi chiū lâu kàu goân-ūi;  chiàu-kū tiòng-móa siang-pêng ê hōaⁿ.
<sup>19</sup> Chiaⁿ-ge̍h chhoe-cha̍p ji̍t, peh-sìⁿ tùi Iok-tàn chiūⁿ-lâi, chiū an-iâⁿ tī Kiat-kah, tī Iâ-lī-ko tang-sì ê kài.
<sup>20</sup> In tùi Iok-tàn só͘ chhú hí cha̍p-jī tè chio̍h, Iok-su-a chiū khiā i tī Kiat-kah;
<sup>21</sup> chiū tùi Í-sek-lia̍t lâng kóng,  Ji̍t-āu lín ê kiáⁿ-sun mn̄g in ê lāu-pē kóng,
<sup>22</sup> Chiah ê chio̍h sím-mi̍h ì-sù?  hit-sî chiū tio̍h pò lín ê kiáⁿ chai, kóng, Í-sek-lia̍t lâng bat kiâⁿ ta-tōe, kè chit ê Iok-tàn hô.
<sup>23</sup> In-ūi Iâ-hô-hoa lín ê Siōng-tè tī lín ê thâu-chêng hō͘ Iok-tàn ê chúi ta-khì, thèng-hāu lín kè-lâi, chhin-chhiūⁿ Iâ-hô-hoa lín Siōng-tè chêng tī Âng-hái só͘ chòe chi̍t-iūⁿ, chiū-sī hō͘ i tī lán ê thâu-chêng ta-khì, thèng-hāu lán kè-lâi;
<sup>24</sup> beh hō͘ tōe-chiūⁿ bān peh-sìⁿ lóng chai Iâ-hô-hoa ê chhiú ū tōa lêng-le̍k; iā beh hō͘ lín éng-oán kèng-ùi Iâ-hô-hoa lín ê Siōng-tè.

</p></div></div><div class="p_outer"><div class="p_left"> <div class="chap">=== 約書亞記 · 第 5 章 ===</div><p>
<sup>1</sup> 約旦河西勢ê A-mô͘-lī人chiah-ê王，kap óa海ê迦南人chiah-ê王，聽見耶和華tī以色列人ê面前hō͘約旦ê水乾去，thèng候咱過去；in ê心因為以色列人ê緣故就失膽，神不附體。
<sup>2</sup> Hit時耶和華對約書亞講：你tio̍h chhòng火石刀，第二pái kā以色列人行割禮。
<sup>3</sup> 約書亞就chhòng火石刀，tī除去皮山hia，kā以色列人行割禮。
<sup>4</sup> 約書亞kā in行割禮ê緣故，是因為tùi埃及出來ê眾百姓，見能交戰ê ta-po͘丁，出埃及以後tī路裡死tī曠野。
<sup>5</sup> 因為出來ê眾百姓lóng受割禮；獨獨出埃及以後tī曠野ê路裡所生ê眾百姓，lóng無受割禮。
<sup>6</sup> 以色列人tī曠野行四十年，到眾百姓，就是出埃及ê戰士，一盡消滅；因為in無聽thàn耶和華ê話，耶和華bat對in chiù-chōa，m̄-hō͘ in看見耶和華對in列祖所chiù-chōa beh賞賜咱ê地，就是流奶kap蜜ê地。
<sup>7</sup> In ê kiáⁿ孫，就是伊所興起來續接in ê，lóng無受割禮，因為in tī路裡無kā in行割禮；約書亞chiah kā in行。
<sup>8</sup> 百姓lóng受割禮明白，就tiàm tī營內家己ê所在，thèng候好。
<sup>9</sup> 耶和華對約書亞講：我今á日將埃及ê凌辱移徙離開lín；tùi án-ni，hit所在名叫Kiat-kah，直到今á日。
<sup>10</sup> Hit時以色列人紮營tī Kiat-kah；hit月十四ê-hng，tī耶利哥ê平洋守pôaⁿ過節。
<sup>11</sup> pôaⁿ過節ê隔日in就食hit所在所出ê，tú-tú hit日食無酵餅kap烘ê五穀；
<sup>12</sup> in食hit所在所出ê，隔日má-ná就停歇；以色列人也無koh有má-ná；hit年in就食迦南地ê土產。
<sup>13</sup> 約書亞óa近耶利哥ê時kia̍h目看，看見有一人手拔刀，khiā tī伊ê對面；約書亞近óa伊，問伊講：你是為阮ê，á是為阮ê對敵ah？
<sup>14</sup> 伊應講，無，我來是做耶和華ê軍長。約書亞就仆tī地裡拜伊，講：我ê主命令奴僕甚麼？
<sup>15</sup> 耶和華ê軍長對約書亞講：Thǹg你腳裡ê鞋，因為你所khiā ê所在是聖ê；約書亞就照án-ni行。

</p></div><div class="p_right"><div class="chap">=== 約書亞記 · 第 5 章 ===</div><p>
<sup>1</sup> Iok-tàn hô sai-sì ê A-mô͘-lī lâng chiah ê ông, kap óa-hái ê Ka-lâm lâng chiah ê ông, thiaⁿ-kìⁿ Iâ-hô-hoa tī Í-sek-lia̍t lâng ê bīn-chêng hō͘ Iok-tàn ê chúi ta-khì, thèng-hāu lán kè-khì;  in ê sim in-ūi Í-sek-lia̍t lâng ê iân-kò͘ chiū sit-táⁿ, sîn put-hū-thé.
<sup>2</sup> Hit-sî Iâ-hô-hoa tùi Iok-su-a kóng, Lí tio̍h chhòng hé-chio̍h to, tē-jī pái kā Í-sek-lia̍t lâng kiâⁿ kat-lé.
<sup>3</sup> Iok-su-a chiū chhòng hé-chio̍h to, tī tû-khì-phê soaⁿ hia, kā Í-sek-lia̍t lâng kiâⁿ kat-lé.
<sup>4</sup> Iok-su-a kā in kiâⁿ kat-lé ê iân-kò͘, sī in-ūi tùi Ai-ki̍p chhut-lâi ê chèng peh-sìⁿ, kìⁿ ōe kau-chiàn ê ta-po͘-teng, chhut Ai-ki̍p í-āu tī lō͘-ni̍h sí tī khòng-iá.
<sup>5</sup> In-ūi chhut-lâi ê chèng peh-sìⁿ lóng siū kat-lé; to̍k-to̍k chhut Ai-ki̍p í-āu tī khòng-iá ê lō͘-ni̍h só͘ siⁿ ê chèng peh-sìⁿ, lóng bô siū kat-lé.
<sup>6</sup> Í-sek-lia̍t lâng tī khòng-iá kiâⁿ sì-cha̍p nî,  kàu chèng peh-sìⁿ, chiū-sī chhut Ai-ki̍p ê chiàn-sū, it-chīn siau-bia̍t; in-ūi in bô thiaⁿ-thàn Iâ-hô-hoa ê ōe, Iâ-hô-hoa bat tùi in chiù-chōa, m̄-hō͘ in khòaⁿ-kìⁿ Iâ-hô-hoa tùi in lia̍t-chó͘ só͘ chiù-chōa beh siúⁿ-sù lán ê tōe, chiū-sī lâu lin kap bi̍t ê tōe.
<sup>7</sup> In ê kiáⁿ-sun, chiū-sī I só͘ heng-khí lâi sòa-chiap in ê, lóng bô siū kat-lé, in-ūi in tī lō͘-ni̍h bô kā in kiâⁿ kat-lé;  Iok-su-a chiah kā in kiâⁿ.
<sup>8</sup> Peh-sìⁿ lóng siū kat-lé bêng-pe̍k, chiū tiàm tī iâⁿ-lāi ka-kī ê só͘-chāi, thèng-hāu hó.
<sup>9</sup> Iâ-hô-hoa tùi Iok-su-a kóng, Góa kin-á-ji̍t chiong Ai-ki̍p ê lêng-jio̍k î-sóa lī-khui lín;  tùi án-ni hit só͘-chāi miâ kiò Kiat-kah, ti̍t-kàu kin-á-ji̍t.
<sup>10</sup> Hit-sî Í-sek-lia̍t lâng chat-iâⁿ tī Kiat-kah; hit-ge̍h cha̍p-sì ê-hng, tī Iâ-lī-ko ê pîⁿ-iûⁿ siú pôaⁿ-kè-choeh.
<sup>11</sup> Pôaⁿ-kè-choeh ê keh-ji̍t in chiū chia̍h hit só͘-chāi só͘ chhut ê, tú-tú hit-ji̍t chia̍h bô-kàⁿ-piáⁿ kap hang ê ngó͘-kok;
<sup>12</sup> in chia̍h hit só͘-chāi só͘ chhut ê, keh-ji̍t má-ná chiū thêng-hioh;  Í-sek-lia̍t lâng iā bô koh ū má-ná;  hit-nî in chiū chia̍h Ka-lâm tōe ê thó͘-sán.
<sup>13</sup> Iok-su-a óa-kūn Iâ-lī-ko ê sî kia̍h-ba̍k khòaⁿ, khòaⁿ-kìⁿ ū chi̍t-lâng chhiú pu̍ih-to, khiā tī i ê tùi-bīn;  Iok-su-a kūn-óa i, mn̄g i kóng, Lí sī ūi goán ê, á-sī ūi goán ê tùi-te̍k ah?
<sup>14</sup> I ìn kóng, Bô, góa lâi sī chòe Iâ-hô-hoa ê kun-tiúⁿ.  Iok-su-a chiū phak tī tōe-ni̍h pài i, kóng, Góa ê Chú bēng-lēng lô͘-po̍k sím-mi̍h?
<sup>15</sup> Iâ-hô-hoa ê kun-tiúⁿ tùi Iok-su-a kóng, Thǹg lí kha-ni̍h ê ôe, in-ūi lí só͘ khiā ê só͘-chāi sī sèng ê;  Iok-su-a chiū chiàu án-ni kiâⁿ.

</p></div></div><div class="p_outer"><div class="p_left"> <div class="chap">=== 約書亞記 · 第 6 章 ===</div><p>
<sup>1</sup> (耶利哥ê城門，因為以色列人ê緣故，就關tiâu-tiâu，無人出，也無人入。)
<sup>2</sup> 耶和華kā約書亞講：看ah，我有將耶利哥kap伊ê王，kap伊大力ê勇士，lóng交tī你ê手。
<sup>3</sup> Lín一切ê戰士tio̍h圍se̍h chit-ê城一pái；六日lóng tio̍h án-ni行；
<sup>4</sup> 七個祭司tio̍h kia̍h七支羊角ê號筒行tī約櫃ê頭前，到第七日lín tio̍h se̍h城七pái，祭司也tio̍h pûn號筒；
<sup>5</sup> in pûn角ê聲拖長，lín聽見號筒ê聲，眾百姓tio̍h大聲hoah，城牆就beh倒平平，ta̍k人lóng tio̍h直直進前去。
<sup>6</sup> Lùn ê kiáⁿ約書亞叫祭司來，kā in講：Lín tio̍h 扛約櫃，祭司七人kia̍h七支羊角ê號筒tī耶和華ê櫃前。
<sup>7</sup> Koh kā百姓講：Lín tio̍h進前去se̍h城，帶軍器ê tio̍h行tī耶和華ê櫃前。
<sup>8</sup> 約書亞對百姓講soah，七個祭司kia̍h七支羊角ê號筒，行tī耶和華ê面前，pûn號筒，耶和華ê約櫃tè tī in ê後面；
<sup>9</sup> 帶軍器ê行tī pûn號筒ê祭司ê頭前，後隊tè約櫃行；祭司ná行ná-pûn號筒。
<sup>10</sup> 約書亞命令百姓講：Lín m̄-thang hoah，m̄-thang hō͘人聽見lín ê聲，連一句也m̄-thang出嘴，thèng候我吩咐lín hoah ê日，hit時chiah thang hoah。
<sup>11</sup> Tùi án-ni，，伊hō͘耶和華ê約櫃圍城，se̍h一pái；in就tò來營盤，歇tī營內。
<sup>12</sup> 天光約書亞早早起來，祭司也扛耶和華ê約櫃。
<sup>13</sup> Kia̍h七支羊角ê號筒ê七個祭司，tī耶和華ê櫃前直直行，pûn號筒；帶軍器ê tī in ê頭前行；後隊tè耶和華ê約櫃行，祭司ná行ná-pûn號筒；
<sup>14</sup> 第二日in se̍h城一pái；就tò來營盤；六日lóng是án-ni行。
<sup>15</sup> 第七日phah-phú光ê時，in早早起來，照án-ni se̍h城七pái；只有chit日se̍h城七pái。
<sup>16</sup> 到第七pái，祭司pûn號筒ê時，約書亞kā百姓講：Tio̍h hoah ah，因為耶和華用城交hō͘ lín lah。
<sup>17</sup> Chit-ê城kap其中一切所有ê，lóng tio̍h分別歸hō͘耶和華；只有娼妓Lat-ha̍p，以及一切kap伊tī厝內ê，thang活teh；因為伊有khǹg密咱所差ê使者。
<sup>18</sup> Lín tī應該滅ê物tio̍h家己謹慎，驚了lín the̍h應該滅ê物，致到家己也做應該滅ê；koh連累以色列全營也做應該滅ê，來害tio̍h伊。
<sup>19</sup> 只有金、銀，kap銅鐵ê器具，lóng tio̍h分別歸hō͘耶和華，收入耶和華ê府庫。
<sup>20</sup> 百姓就hoah，祭司也pûn號筒；百姓聽見號筒ê聲，就大聲hoah，城牆就倒到平平，百姓就進前入城，ta̍k人直直去；tùi án-ni，取hit-ê城。
<sup>21</sup> Koh將城內所有ê，無論男女老幼、牛、羊，kap驢，lóng用刀一盡滅伊。
<sup>22</sup> 約書亞kā偵探hit-ê地hit兩人講：Lín入去hit-ê娼妓ê厝，照lín對伊所chiù-chōa-ê，chhōa hit-ê婦人人kap一切屬tī伊ê lóng tùi-hia出來。
<sup>23</sup> Hiah-ê做偵探ê少年人就入去，chhōa Lat-ha̍p kap伊ê老父、老母、兄弟，以及一切屬tī伊ê出來，也chhōa伊ê親戚出來，hō͘ in tòa tī以色列ê營外。
<sup>24</sup> In就用火燒hit-ê城kap其中一切所有ê；獨獨金、銀，kap銅鐵ê器具，lóng hē tī耶和華厝內ê府庫。
<sup>25</sup> 約書亞就保全娼妓Lat-ha̍p，kap伊老父ê家眷，kap一切屬tī伊ê ê活命；因為伊有khǹg密約書亞所差偷看耶利哥ê使者；伊就tiàm tī以色列中，到今á日。
<sup>26</sup> 當時約書亞對眾人chiù-chōa講：見若起來起造chit-ê耶利哥城ê，tio̍h tī耶和華ê面前受咒詛；伊hē地基ê時，beh死大kiáⁿ，hē門ê時beh死soah尾kiáⁿ。
<sup>27</sup> 耶和華kap約書亞相kap tī-teh，伊ê名聲滿滿tī hit所在。

</p></div><div class="p_right"><div class="chap">=== 約書亞記 · 第 6 章 ===</div><p>
<sup>1</sup> (Iâ-lī-ko ê siâⁿ-mn̂g, in-ūi Í-sek-lia̍t lâng ê iân-kò͘, chiū koaiⁿ tiâu-tiâu, bô lâng chhut, iā bô lâng ji̍p.)
<sup>2</sup> Iâ-hô-hoa kā Iok-su-a kóng, Khòaⁿ ah, Góa ū chiong Iâ-lī-ko kap i ê ông, kap i tōa-la̍t ê ióng-sū, lóng kau tī lí ê chhiú.
<sup>3</sup> Lín it-chhè ê chiàn-sū tio̍h ûi-se̍h chit ê siâⁿ chi̍t-pái;  la̍k-ji̍t lóng tio̍h án-ni kiâⁿ;
<sup>4</sup> chhit ê chè-si tio̍h kia̍h chhit ki iûⁿ-kak ê hō-tâng kiâⁿ tī iok-kūi ê thâu-chêng, kàu tē-chhit ji̍t lín tio̍h se̍h-siâⁿ chhit-pái, chè-si iā tio̍h pûn hō-tâng;
<sup>5</sup> in pûn-kak ê siaⁿ thoa-tn̂g, lín thiaⁿ-kìⁿ hō-tâng ê siaⁿ, chèng peh-sìⁿ tio̍h tōa-siaⁿ hoah, siâⁿ-chhiûⁿ chiū beh tó pîⁿ-pîⁿ, ta̍k-lâng lóng tio̍h ti̍t-ti̍t chìn-chêng khì.
<sup>6</sup> Lùn ê kiáⁿ Iok-su-a kiò chè-si lâi, kā in kóng, Lín tio̍h kng iok-kūi, chè-si chhit-lâng kia̍h chhit ki iûⁿ-kak ê hō-tâng tī Iâ-hô-hoa ê kūi-chêng.
<sup>7</sup> Koh kā peh-sìⁿ kóng, Lín tio̍h chìn-chêng khì se̍h-siâⁿ, tòa kun-khì-ê tio̍h kiâⁿ tī Iâ-hô-hoa ê kūi-chêng.
<sup>8</sup> Iok-su-a tùi peh-sìⁿ kóng soah, chhit ê chè-si kia̍h chhit ki iûⁿ-kak ê hō-tâng, kiâⁿ tī Iâ-hô-hoa ê bīn-chêng, pûn hō-tâng, Iâ-hô-hoa ê iok-kūi tè tī in ê āu-bīn;
<sup>9</sup> tòa kun-khì-ê kiâⁿ tī pûn hō-tâng ê chè-si ê thâu-chêng, āu-tūi tè iok-kūi kiâⁿ;  chè-si ná-kiâⁿ ná-pûn hō-tâng.
<sup>10</sup> Iok-su-a bēng-lēng peh-sìⁿ kóng, Lín m̄-thang hoah, m̄-thang hō͘ lâng thiaⁿ-kìⁿ lín ê siaⁿ, liân chi̍t-kù iā m̄-thang chhut-chhùi, thèng-hāu góa hoan-hù lín hoah ê ji̍t, hit-sî chiah thang hoah.
<sup>11</sup> Tùi án-ni, i hō͘ Iâ-hô-hoa ê iok-kūi ûi-siâⁿ, se̍h chi̍t-pái; in chiū tò-lâi iâⁿ-pôaⁿ, hioh tī iâⁿ-lāi.
<sup>12</sup> Thiⁿ-kng Iok-su-a chá-chá khí-lâi, chè-si iā kng Iâ-hô-hoa ê iok-kūi.
<sup>13</sup> Kia̍h chhit ki iûⁿ-kak ê hō-tâng ê chhit ê chè-si, tī Iâ-hô-hoa ê kūi-chêng ti̍t-ti̍t kiâⁿ, pûn hō-tâng;  tòa kun-khì-ê tī in ê thâu-chêng kiâⁿ; āu-tūi tè Iâ-hô-hoa ê iok-kūi kiâⁿ, chè-si ná-kiâⁿ ná-pûn hō-tâng;
<sup>14</sup> tē-jī ji̍t in se̍h-siâⁿ chi̍t-pái; chiū tò-lâi iâⁿ-pôaⁿ; la̍k-ji̍t lóng sī án-ni kiâⁿ.
<sup>15</sup> Tē-chhit ji̍t phah-phú-kng ê sî, in chá-chá khí-lâi, chiàu án-ni se̍h-siâⁿ chhit-pái;  chí-ū chit-ji̍t se̍h-siâⁿ chhit-pái.
<sup>16</sup> Kàu tē-chhit pái, chè-si pûn hō-tâng ê sî, Iok-su-a kā peh-sìⁿ kóng, Tio̍h hoah ah, in-ūi Iâ-hô-hoa ēng siâⁿ kau hō͘ lín lah.
<sup>17</sup> Chit ê siâⁿ kap kî-tiong it-chhè só͘-ū-ê, lóng tio̍h hun-piat kui hō͘ Iâ-hô-hoa; chí-ū chhiong-ki Lat-ha̍p, í-ki̍p it-chhè kap i tī chhù-lāi-ê, thang oa̍h-teh; in-ūi i ū khǹg-ba̍t lán só͘ chhe ê sù-chiá.
<sup>18</sup> Lín tī eng-kai bia̍t ê mi̍h tio̍h ka-kī kín-sīn, kiaⁿ-liáu lín the̍h eng-kai bia̍t ê mi̍h, tì-kàu ka-kī iā chòe eng-kai bia̍t-ê;  koh liân-lūi Í-sek-lia̍t choân-iâⁿ iā chòe eng-kai bia̍t-ê, lâi hāi-tio̍h i.
<sup>19</sup> Chí-ū kim, gûn, kap tâng thih ê khì-kū, lóng tio̍h hun-piat kui hō͘ Iâ-hô-hoa, siu-ji̍p Iâ-hô-hoa ê hú-khò͘.
<sup>20</sup> Peh-sìⁿ chiū hoah, chè-si iā pûn hō-tâng; peh-sìⁿ thiaⁿ-kìⁿ hō-tâng ê siaⁿ, chiū tōa-siaⁿ hoah, siâⁿ-chhiûⁿ chiū tó kàu pîⁿ-pîⁿ, peh-sìⁿ chiū chìn-chêng ji̍p siâⁿ, ta̍k-lâng ti̍t-ti̍t khì; tùi án-ni chhú hit ê siâⁿ.
<sup>21</sup> Koh chiong siâⁿ-lāi só͘-ū-ê, bô-lūn lâm-lú ló-iù, gû, iûⁿ, kap lû, lóng ēng to it-chīn bia̍t i.
<sup>22</sup> Iok-su-a kā cheng-thàm hit ê tōe hí nn̄g lâng kóng, Lín ji̍p-khì hit ê chhiong-ki ê chhù, chiàu lín tùi i só͘ chiù-chōa-ê, chhōa hit ê hū-jîn-lâng kap it-chhè sio̍k tī i-ê lóng tùi-hia chhut-lâi.
<sup>23</sup> Hiah ê chòe cheng-thàm ê siàu-liân lâng chiū ji̍p-khì, chhōa Lat-ha̍p kap i ê lāu-pē, lāu-bú, hiaⁿ-tī, í-ki̍p it-chhè sio̍k tī i-ê chhut-lâi, iā chhōa i ê chhin-chhek chhut-lâi, hō͘ in tòa tī Í-sek-lia̍t ê iâⁿ-gōa.
<sup>24</sup> In chiū ēng hé sio hit ê siâⁿ kap kî-tiong it-chhè só͘-ū-ê;  to̍k-to̍k kim, gûn, kap tâng thih ê khì-kū, lóng hē tī Iâ-hô-hoa chhù-lāi ê hú-khò͘.
<sup>25</sup> Iok-su-a chiū pó-choân chhiong-ki Lat-ha̍p, kap i lāu-pē ê ke-koàn, kap it-chhè sio̍k tī i-ê ê oa̍h-miā;  in-ūi i ū khǹg-ba̍t Iok-su-a só͘ chhe thau-khòaⁿ Iâ-lī-ko ê sù-chiá; i chiū tiàm tī Í-sek-lia̍t tiong, kàu kin-á-ji̍t.
<sup>26</sup> Tng-sî Iok-su-a tùi chèng-lâng chiù-chōa kóng, Kìⁿ-nā khí-lâi khí-chō chit ê Iâ-lī-ko siâⁿ ê, tio̍h tī Iâ-hô-hoa ê bīn-chêng siū chiù-chó͘;  i hē tōe-ki ê sî, beh sí tōa-kiáⁿ, hē-mn̂g ê sî beh sí soah-bé-kiáⁿ.
<sup>27</sup> Iâ-hô-hoa kap Iok-su-a saⁿ-kap tī-teh, i ê miâ-siaⁿ móa-móa tī hit só͘-chāi.

</p></div></div><div class="p_outer"><div class="p_left"> <div class="chap">=== 約書亞記 · 第 7 章 ===</div><p>
<sup>1</sup> 總是以色列人tī應該獻ê物有犯罪；因為猶大ê支派中，謝拉 ê曾孫，Sat-tí ê孫，Ka-bí ê kiáⁿ，A-kan the̍h應該獻ê物；耶和華就受氣以色列人。
<sup>2</sup> 約書亞tùi耶利哥差人去Pek-te̍k-lī東勢，óa近Pek-a-bûn ê Ai城，吩咐in講：Lín上去偷看hit-ê地；in就上去偷看Ai ê城。
<sup>3</sup> In tò來到約書亞hia，kā伊講，m̄免hō͘眾百姓上去；大約兩三千人上去phah Ai城，就好；m̄免勞動眾百姓去到hia；因為hia ê人少少。
<sup>4</sup> Tùi án-ni，百姓中約略三千人上去hia；竟然tī Ai城ê人ê面前逃走。
<sup>5</sup> Ai城ê人thâi死in約略三十六人；in tùi城門前追趕in，到Sī-pa-lîm tī in落低ê所在phah死in；眾百姓就失膽，軟弱親像水。
<sup>6</sup> 約書亞就拆裂衫；伊kap以色列ê長老，tī耶和華ê櫃前，仆tī土腳，到ê-hng，也用塵埃sám tī頭殼。
<sup>7</sup> 約書亞講：Aiah，主耶和華ah，你啥事chhōa chiah-ê百姓過chit-ê約旦，將阮交tī A-mô͘-lī人ê手，hō͘阮滅無ah？可惜阮無掠tiàm tī約旦hit-pêng做夠額。
<sup>8</sup> 主ah，以色列人已經tī對敵ê面前oa̍t-tńg身走，我iáu有甚麼thang講ah？
<sup>9</sup> 因為迦南人kap chit所在一切khiā起ê百姓聽見，就beh圍困阮，除滅阮ê名tī地上；hit時你為tio̍h你ê大-名beh怎樣ah？
<sup>10</sup> 耶和華kā約書亞講：起來，你啥事án-ni仆tī地裡ah？
<sup>11</sup> 以色列犯罪，違背我所命令in ê約，取應該獻ê物，也偷the̍h，也行詭詐，khǹg tī in ê家器中。
<sup>12</sup> 因為án-ni以色列人tī對敵ê面前khiā-bōe-tiâu；in tī對敵ê面前oa̍t-tńg身走，是因為in成做受咒詛；lín若無將應該獻ê物，tùi lín中間除去，我就無koh kap lín相kap tī-teh。
<sup>13</sup> 你起來，hō͘百姓清氣，kā in講：Lín tio̍h家己清氣備辦明á日；因為耶和華以色列ê上帝án-ni講：以色列ah，lín iáu未交出hit-ê物，就tī對敵ê面前lín beh khiā-bōe-tiâu。
<sup>14</sup> 明á早起lín tio̍h照lín ê支派近前來；耶和華所取ê支派，tio̍h照宗族近前來；耶和華所取ê宗族，tio̍h照家眷近前來；耶和華所取ê家眷，tio̍h照人丁，一個一個近前來。
<sup>15</sup> 受取tio̍h ê人，有應該獻ê物tī伊hia，伊kap 伊所有ê，tio̍h受火燒；因為伊有背耶和華ê約，koh因為伊tī以色列中有行戇戇ê事。
<sup>16</sup> 天光，約書亞早早起來，hō͘以色列人照支派近前來；取tio̍h-ê是猶大支派；
<sup>17</sup> Hō͘猶大ê宗族近前來，就取tio̍h 謝拉 ê宗族；hō͘ 謝拉宗族ê人丁一個一個近前來，就取tio̍h Sat-tí；
<sup>18</sup> Hō͘伊ê家照人丁一個一個近前來，就取tio̍h猶大支派ê人謝拉 ê曾孫，Sat-tí ê孫，Ka-bí ê kiáⁿ A-kan。
<sup>19</sup> 約書亞對A-kan講：我ê kiáⁿ，我勸你tio̍h歸榮光耶和華以色列ê上帝，tī伊ê面前認罪，將你所做ê事kā我講：m̄-thang對我隱瞞。
<sup>20</sup> A-kan 應約書亞講：我實在得罪耶和華以色列ê上帝；我所做ê事是án-ni，án-ni；
<sup>21</sup> 我tī所搶ê財物中看見一領Sī-ná ê súi衫，銀兩百sià-khek-le̍k，金一tiāⁿ，重五十sià-khek-le̍k，我貪 chiah-ê物，就the̍h伊，taⁿ tâi tī我ê布棚內ê土腳下，銀tī伊ê下底。
<sup>22</sup> 約書亞就差人去，in就去，到伊ê布棚；看ah，hit-ê物果然khǹg tī伊ê布棚內，銀tī下底。
<sup>23</sup> In就tùi布棚內the̍h出來，帶到約書亞kap以色列眾人hia，hē tī耶和華ê面前。
<sup>24</sup> 約書亞kap以色列眾人，將謝拉 ê曾孫A-kan，kap hit-ê銀，hit 件相衫，hit tiāⁿ金，kap伊ê kiáⁿ、cha-bó͘-kiáⁿ、牛、驢、羊、布棚，以及伊一切所有ê，lóng帶到A-kat ê山谷。
<sup>25</sup> 約書亞講：你啥事害阮？今á日耶和華也beh害你。Tùi án-ni，以色列眾人用石頭tìm死伊；用火燒in，將石頭tìm in。
<sup>26</sup> 眾人tī伊ê頂面疊一大堆ê石，到tī今á日；tùi án-ni，耶和華收回伊ê大受氣。所以hit所在名叫A-kat ê山谷，到今á日。

</p></div><div class="p_right"><div class="chap">=== 約書亞記 · 第 7 章 ===</div><p>
<sup>1</sup> Chóng-sī Í-sek-lia̍t lâng tī eng-kai hiàn ê mi̍h ū hoān-chōe;  in-ūi Iû-tāi ê chi-phài-tiong, Siā-la̍h ê cheng-sun, Sat-tí ê sun, Ka-bí ê kiáⁿ, A-kan the̍h eng-kai hiàn ê mi̍h;  Iâ-hô-hoa chiū siū-khì Í-sek-lia̍t lâng.
<sup>2</sup> Iok-su-a tùi Iâ-lī-ko chhe lâng khì Pek-te̍k-lī tang-sì, óa-kūn Pek-a-bûn ê Ai siâⁿ, hoan-hù in kóng, Lín chiūⁿ-khì thau-khòaⁿ hit ê tōe; in chiū chiūⁿ-khì thau-khòaⁿ Ai ê siâⁿ.
<sup>3</sup> In tò-lâi kàu Iok-su-a hia, kā i kóng, M̄-bián hō͘ chèng peh-sìⁿ chiūⁿ-khì; tāi-iok nn̄g-saⁿ chheng lâng chiūⁿ-khì phah Ai siâⁿ, chiū hó;  m̄-bián lô-tōng chèng peh-sìⁿ khì kàu hia;  in-ūi hia ê lâng chió-chió.
<sup>4</sup> Tùi án-ni peh-sìⁿ-tiong iok-lio̍k saⁿ-chheng lâng chiūⁿ-khì hia; kéng-jiân tī Ai siâⁿ ê lâng ê bīn-chêng tô-cháu.
<sup>5</sup> Ai siâⁿ ê lâng thâi-sí in iok-lio̍k saⁿ-cha̍p-la̍k lâng; in tùi siâⁿ-mn̂g-chêng tui-kóaⁿ in, kàu Sī-pa-lîm tī in lo̍h-kē ê só͘-chāi phah-sí in;  chèng peh-sìⁿ chiū sit-táⁿ, loán-jio̍k chhin-chhiūⁿ chúi.
<sup>6</sup> Iok-su-a chiū thiah-li̍h saⁿ; i kap Í-sek-lia̍t ê tiúⁿ-ló, tī Iâ-hô-hoa ê kūi-chêng, phak tī thô͘-kha, kàu ê-hng, iā ēng tîn-ai sám tī thâu-khak.
<sup>7</sup> Iok-su-a kóng, Ai-ah, Chú Iâ-hô-hoa ah, Lí siáⁿ-sū chhōa chiah ê peh-sìⁿ kè chit ê Iok-tàn, chiong goán kau tī A-mô͘-lī lâng ê chhiú, hō͘ goán bia̍t-bô ah?  Khó-sioh goán bô lia̍h tiàm tī Iok-tàn hit-pêng chòe kàu-gia̍h.
<sup>8</sup> Chú ah, Í-sek-lia̍t lâng í-keng tī tùi-te̍k ê bīn-chêng oa̍t-tńg-sin cháu, góa iáu-ū sím-mi̍h thang kóng ah?
<sup>9</sup> In-ūi Ka-lâm lâng kap chit só͘-chāi it-chhè khiā-khí ê peh-sìⁿ thiaⁿ-kìⁿ, chiū beh ûi-khùn goán, tû-bia̍t goán ê miâ tī tōe-chiūⁿ; hit-sî Lí ūi-tio̍h Lí ê tōa-miâ beh cháiⁿ-iūⁿ ah?
<sup>10</sup> Iâ-hô-hoa kā Iok-su-a kóng, Khí-lâi, lí siáⁿ-sū án-ni phak tī tōe-ni̍h ah?
<sup>11</sup> Í-sek-lia̍t hoān-chōe, ûi-pōe Góa só͘ bēng-lēng in ê iok, chhú eng-kai hiàn ê mi̍h, iā thau-the̍h, iā kiâⁿ khúi-chà, khǹg tī in ê ke-khì-tiong.
<sup>12</sup> In-ūi án-ni Í-sek-lia̍t lâng tī tùi-te̍k ê bīn-chêng khiā-bōe-tiâu; in tī tùi-te̍k ê bīn-chêng oa̍t-tńg-sin cháu, sī in-ūi in chiâⁿ-chòe siū chiù-chó͘;  lín nā bô chiong eng-kai hiàn ê mi̍h, tùi lín tiong-kan tû-khì, Góa chiū bô koh kap lín saⁿ-kap tī-teh.
<sup>13</sup> Lí khí-lâi, hō͘ peh-sìⁿ chheng-khì, kā in kóng, Lín tio̍h ka-kī chheng-khì pī-pān bîn-á-ji̍t;  in-ūi Iâ-hô-hoa Í-sek-lia̍t ê Siōng-tè án-ni kóng, Í-sek-lia̍t ah, lín iáu-bē kau-chhut hit ê mi̍h, chiū tī tùi-te̍k ê bīn-chêng lín beh khiā-bōe-tiâu.
<sup>14</sup> Bîn-á-chá-khí lín tio̍h chiàu lín ê chi-phài kūn-chêng lâi;  Iâ-hô-hoa só͘ chhú ê chi-phài, tio̍h chiàu chong-cho̍k kūn-chêng lâi; Iâ-hô-hoa só͘ chhú ê chong-cho̍k, tio̍h chiàu ke-koàn kūn-chêng lâi;  Iâ-hô-hoa só͘ chhú ê ke-koàn, tio̍h chiàu jîn-teng, chi̍t-ê chi̍t-ê kūn-chêng lâi.
<sup>15</sup> Siū chhú-tio̍h ê lâng, ū eng-kai hiàn ê mi̍h tī i hia, i kap i só͘-ū-ê, tio̍h siū hé sio; in-ūi i ū pōe Iâ-hô-hoa ê iok, koh in-ūi i tī Í-sek-lia̍t tiong ū kiâⁿ gōng-gōng ê sū.
<sup>16</sup> Thiⁿ-kng, Iok-su-a chá-chá khí-lâi, hō͘ Í-sek-lia̍t lâng chiàu chi-phài kūn-chêng lâi; chhú-tio̍h-ê sī Iû-tāi chi-phài;
<sup>17</sup> hō͘ Iû-tāi ê chong-cho̍k kūn-chêng-lâi, chiū chhú-tio̍h Siā-la̍h ê chong-cho̍k;  hō͘ Siā-la̍h chong-cho̍k ê jîn-teng chi̍t-ê chi̍t-ê kūn-chêng lâi, chiū chhú-tio̍h Sat-tí;
<sup>18</sup> hō͘ i ê ke chiàu jîn-teng chi̍t-ê chi̍t-ê kūn-chêng lâi, chiū chhú-tio̍h Iû-tāi chi-phài ê lâng Siā-la̍h ê cheng-sun, Sat-tí ê sun, Ka-bí ê kiáⁿ A-kan.
<sup>19</sup> Iok-su-a tùi A-kan kóng, Góa ê kiáⁿ, góa khǹg lí tio̍h kui êng-kng Iâ-hô-hoa Í-sek-lia̍t ê Siōng-tè, tī I ê bīn-chêng jīn-chōe, chiong lí só͘ chòe ê sū kā góa kóng, m̄-thang tùi góa ún-môa.
<sup>20</sup> A-kan ìn Iok-su-a kóng,  Góa si̍t-chāi tek-chōe Iâ-hô-hoa Í-sek-lia̍t ê Siōng-tè; góa só͘ chòe ê sū sī án-ni, án-ni;
<sup>21</sup> góa tī só͘ chhiúⁿ ê châi-bu̍t-tiong khòaⁿ-kìⁿ chi̍t-niá Sī-ná ê súi-saⁿ, gûn nn̄g-pah sià-khek-le̍k, kim chi̍t-tiāⁿ, tāng gō͘-cha̍p sià-khek-le̍k, góa tham chiah ê mi̍h, chiū the̍h i, taⁿ tâi tī góa ê pò͘-pîⁿ-lāi ê thô͘-kha-ē, gûn tī i ê ē-tóe.
<sup>22</sup> Iok-su-a chiū chhe lâng khì, in chiū khì, kàu i ê pò͘-pîⁿ; khòaⁿ ah, hit ê mi̍h kó-jiân khǹg tī i ê pò͘-pîⁿ-lāi, gûn tī ē-tóe.
<sup>23</sup> In chiū tùi pò͘-pîⁿ-lāi the̍h-chhut-lâi, tòa kàu Iok-su-a kap Í-sek-lia̍t chèng-lâng hia, hē tī Iâ-hô-hoa ê bīn-chêng.
<sup>24</sup> Iok-su-a kap Í-sek-lia̍t chèng-lâng, chiong Siā-la̍h ê cheng-sun A-kan, kap hit ê gûn, hit kiāⁿ saⁿ, hit tiāⁿ kim, kap i ê kiáⁿ, cha-bó͘-kiáⁿ, gû, lû, iûⁿ, pò͘-pîⁿ, í-ki̍p i it-chhè só͘-ū-ê, lóng tòa kàu A-kat ê soaⁿ-kok.
<sup>25</sup> Iok-su-a kóng, Lí siáⁿ-sū hāi goán?  kin-á-ji̍t Iâ-hô-hoa iā beh hāi lí.  Tùi án-ni Í-sek-lia̍t chèng-lâng ēng chio̍h-thâu tìm-sí i;  ēng hé sio in, chiong chio̍h-thâu tìm in.
<sup>26</sup> Chèng-lâng tī i ê téng-bīn thia̍p chi̍t tōa-tui ê chio̍h, kàu tī kin-á-ji̍t; tùi án-ni Iâ-hô-hoa siu-hôe I ê tōa siū-khì.  Só͘-í hit só͘-chāi miâ-kiò A-kat ê soaⁿ-kok, kàu kin-á-ji̍t.

</p></div></div><div class="p_outer"><div class="p_left"> <div class="chap">=== 約書亞記 · 第 8 章 ===</div><p>
<sup>1</sup> 耶和華對約書亞講：莫得驚，也莫得忍；你起來chhōa lóng總ê戰士上去Ai城，我已經將Ai城ê王，kap伊ê百姓，伊ê城，伊ê地，lóng交tī你ê手。
<sup>2</sup> 你款待Ai城，kap伊ê王，tio̍h親像前款待耶利哥kap伊ê王一樣；總是所搶伊ê財物，kap cheng-siⁿ，lín thang 取做家己ê；你tio̍h用兵埋伏tī城後。
<sup>3</sup> Tùi án-ni，約書亞kap一切ê戰士lóng起來，beh上去Ai城；約書亞揀三萬大力ê勇士，暝時差in去；
<sup>4</sup> 吩咐in講：Lín tio̍h埋伏兵攻城，就是tī城後，m̄-thang離開城siuⁿ遠，lóng tio̍h備辦便。
<sup>5</sup> 我kap我所chhōa ê眾百姓beh近óa城；in親像頭pái出來攻擊阮，hit時阮就beh tī in ê面前逃走。
<sup>6</sup> In beh出來追jip阮，到阮引誘in離開城；因為in beh講：chiah-ê人親像頭pái tī阮ê面前逃走；所以阮beh tī in ê面前逃走；
<sup>7</sup> Hit時lín就tio̍h tùi埋伏ê所在起來，取hit-ê城，因為耶和華lín ê上帝beh將伊交tī lín ê手。
<sup>8</sup> Lín已經取城，就tio̍h用火燒城，tio̍h照耶和華ê話行；看ah，這是我所命令lín ê。
<sup>9</sup> 約書亞差in，in就去埋伏ê所在，tiàm tī Pek-te̍k-lī kap Ai城ê中間，就是Ai城ê西勢；hit暝約書亞歇tī百姓ê中間。
<sup>10</sup> 天光約書亞早早起來，點算百姓；伊kap以色列ê長老tī百姓ê頭前上去Ai城。
<sup>11</sup> 眾百姓，就是kap伊tī-teh ê戰士，lóng上去近óa城ê頭前，tī Ai ê北pêng紮營；tī伊kap Ai ê中間有一個山谷。
<sup>12</sup> 伊約略有揀五千人，hō͘ in埋伏tī Pek-te̍k-lī kap Ai城ê中間，就是tī城ê西勢。
<sup>13</sup> Tùi án-ni，安置百姓，就是城北勢ê全軍，kap城西勢埋伏ê兵；chit暝約書亞入山谷中。
<sup>14</sup> Ai城ê王看見，城內hiah-ê人趕緊透早起來，照所定tio̍h ê時，出去到A-la̍h-pa ê頭前，beh kap以色列人交戰，王kap眾百姓lóng去；總是in m̄知tī城後有兵埋伏，beh攻擊in。
<sup>15</sup> 約書亞kap以色列ê眾人tī in ê頭前假thâi輸，tùi曠野ê路逃走。
<sup>16</sup> 城內ê眾百姓lóng聚集，追jip in；in追jip約書亞，就受引誘離開in ê城。
<sup>17</sup> Ai城，kap Pek-te̍k-lī城，無留一人無出去追jip以色列人；城門放開開，去追jip以色列人。
<sup>18</sup> 耶和華對約書亞講：你伸出手裡所kia̍h ê鎗來kí Ai城；因為我beh將伊交tī你ê手。約書亞就伸出手裡所kia̍h ê鎗來kí hit-ê城。
<sup>19</sup> 伊一下伸手，埋伏ê兵就對伊ê所在緊緊起來，走去入城取伊，緊緊放火燒城。
<sup>20</sup> Ai城ê人oa̍t頭一下看；無phah算，城內火煙chhèng上天；in就走chia走hia，lóng無路；hiah-ê走去曠野ê百姓就hoan頭來攻擊追jip in。
<sup>21</sup> 約書亞kap以色列ê眾人看見埋伏ê兵已經取城，城內火煙chhèng上高，就oa̍t-tńg身thâi死Ai城ê人；
<sup>22</sup> 埋伏ê兵也出來攻擊in；in受圍困tī以色列人ê中間，前後lóng是以色列人；tùi án-ni，thâi死in；無一個留teh，也無一個走去。
<sup>23</sup> In就活掠Ai城ê王，押伊到約書亞hia。
<sup>24</sup> 以色列人一盡thâi死khiā起tī Ai ê百姓，tī田裡，tī曠野jip-tio̍h ê所在，in lóng倒tī刀下，到滅無。以色列眾人就倒tńg來Ai城，用刀thâi城中ê人。
<sup>25</sup> 當hit日thâi死ê男女，共一萬兩千，就是Ai城ê百姓。
<sup>26</sup> 約書亞無kiu伊伸出鎗ê手，直到一盡滅Ai城ê百姓。
<sup>27</sup> 獨獨cheng-siⁿ，kap所搶城內ê財物，以色列人lóng 取做家己ê，照耶和華所命令約書亞ê話。
<sup>28</sup> 約書亞燒Ai城，hō͘伊永永做土堆，荒廢到今á日；
<sup>29</sup> koh召Ai城ê王tī樹裡；到黃昏日落ê時，約書亞出命令，人就tùi樹裡收身屍落來，hiat tī城門口；tī hit頂面疊一大堆ê石頭，到今á日iáu tī-teh。
<sup>30</sup> Hit時約書亞tī Í-pa-lō͘山，為耶和華以色列ê上帝，起一座壇；
<sup>31</sup> 是用自然ê石，hit頂面無動tio̍h鐵器ê，來起伊，照耶和華ê奴僕摩西所命令以色列人ê話，照摩西律法冊內所記ê；in tī chit-ê壇頂獻燒祭hō͘耶和華，也奉謝恩ê祭。
<sup>32</sup> 約書亞tī-hia用摩西ê律法抄寫tī石頂，就是伊tī以色列人ê面前所寫ê。
<sup>33</sup> 以色列眾人，kap in ê長老、官長，以及審判官，lóng khiā tī約櫃ê雙pêng，tī 扛耶和華約櫃ê祭司利未人ê面前，無論是本地人，是寄腳-ê；一半tī Ki-lī-sim山ê頭前，一半tī Í-pa-lō͘山ê頭前，kā以色列百姓祝福，照耶和華ê奴僕摩西前所命令ê。
<sup>34</sup> 然後約書亞讀律法lóng總ê話，祝福ê，咒詛ê，照lóng總記tī律法ê。
<sup>35</sup> 摩西所命令一切ê話，約書亞tī以色列ê全會，kap婦人人、gín-ná，kap in中間往來出外人ê面前，無一句無讀。

</p></div><div class="p_right"><div class="chap">=== 約書亞記 · 第 8 章 ===</div><p>
<sup>1</sup> Iâ-hô-hoa tùi Iok-su-a kóng, Bo̍h-tit kiaⁿ, iā bo̍h-tit lún; lí khí-lâi chhōa lóng-chóng ê chiàn-sū chiūⁿ-khì Ai siâⁿ, Góa í-keng chiong Ai siâⁿ ê ông, kap i ê peh-sìⁿ, i ê siâⁿ, i ê tōe, lóng kau tī lí ê chhiú.
<sup>2</sup> Lí khoán-thāi Ai siâⁿ, kap i ê ông, tio̍h chhin-chhiūⁿ chêng khoán-thāi Iâ-lī-ko kap i ê ông chi̍t-iūⁿ;  chóng-sī só͘ chhiúⁿ i ê châi-bu̍t, kap cheng-siⁿ, lín thang chhú chòe ka-kī ê;  lí tio̍h ēng peng bâi-ho̍k tī siâⁿ-āu.
<sup>3</sup> Tùi án-ni Iok-su-a kap it-chhè ê chiàn-sū lóng khí-lâi, beh chiūⁿ-khì Ai siâⁿ;  Iok-su-a kéng saⁿ-bān tōa-la̍t ê ióng-sū, mî-sî chhe in khì;
<sup>4</sup> hoan-hù in kóng, Lín tio̍h bâi-ho̍k peng kong-siâⁿ, chiū-sī tī siâⁿ-āu, m̄-thang lī-khui siâⁿ siuⁿ hn̄g, lóng tio̍h pī-pān piān.
<sup>5</sup> Góa kap góa só͘ chhōa ê chèng peh-sìⁿ beh kūn-óa siâⁿ;  in chhin-chhiūⁿ thâu-pái chhut-lâi kong-kek goán, hit-sî goán chiū beh tī in ê bīn-chêng tô-cháu.
<sup>6</sup> In beh chhut-lâi tui-jip goán, kàu goán ín-iú in lī-khui siâⁿ;  in-ūi in beh kóng, Chiah ê lâng chhin-chhiūⁿ thâu-pái tī goán ê bīn-chêng tô-cháu;  só͘-í goán beh tī in ê bīn-chêng tô-cháu;
<sup>7</sup> hit-sî lín chiū tio̍h tùi bâi-ho̍k ê só͘-chāi khí-lâi, chhú hit ê siâⁿ, in-ūi Iâ-hô-hoa lín ê Siōng-tè beh chiong i kau tī lín ê chhiú.
<sup>8</sup> Lín í-keng chhú siâⁿ, chiū tio̍h ēng hé sio siâⁿ, tio̍h chiàu Iâ-hô-hoa ê ōe kiâⁿ; khòaⁿ ah, che sī góa só͘ bēng-lēng lín ê.
<sup>9</sup> Iok-su-a chhe in, in chiū khì bâi-ho̍k ê só͘-chāi, tiàm tī Pek-te̍k-lī kap Ai siâⁿ ê tiong-kan, chiū-sī Ai siâⁿ ê sai-sì;  hit-mî Iok-su-a hioh tī peh-sìⁿ ê tiong-kan.
<sup>10</sup> Thiⁿ-kng Iok-su-a chá-chá khí-lâi, tiám-sǹg peh-sìⁿ; i kap Í-sek-lia̍t ê tiúⁿ-ló tī peh-sìⁿ ê thâu-chêng chiūⁿ-khì Ai siâⁿ.
<sup>11</sup> Chèng peh-sìⁿ, chiū-sī kap i tī-teh ê chiàn-sū, lóng chiūⁿ-khì kūn-óa siâⁿ ê thâu-chêng, tī Ai ê pak-pêng chat-iâⁿ; tī i kap Ai ê tiong-kan ū chi̍t ê soaⁿ-kok.
<sup>12</sup> I iok-lio̍k ū kéng gō͘-chheng lâng, hō͘ in bâi-ho̍k tī Pek-te̍k-lī kap Ai siâⁿ ê tiong-kan, chiū-sī tī siâⁿ ê sai-sì.
<sup>13</sup> Tùi án-ni an-tì peh-sìⁿ, chiū-sī siâⁿ pak-sì ê choân-kun, kap siâⁿ sai-sì bâi-ho̍k ê peng; chit-mî Iok-su-a ji̍p soaⁿ-kok tiong.
<sup>14</sup> Ai siâⁿ ê ông khòaⁿ-kìⁿ, siâⁿ-lāi hiah ê lâng kóaⁿ-kín thàu-chá khí-lâi, chiàu só͘ tiāⁿ-tio̍h ê sî, chhut-khì kàu A-la̍h-pa ê thâu-chêng, beh kap Í-sek-lia̍t lâng kau-chiàn, ông kap chèng peh-sìⁿ lóng khì; chóng-sī in m̄-chai tī siâⁿ-āu ū peng bâi-ho̍k, beh kong-kek in.
<sup>15</sup> Iok-su-a kap Í-sek-lia̍t ê chèng-lâng tī in ê thâu-chêng ké thâi-su, tùi khòng-iá ê lō͘ tô-cháu.
<sup>16</sup> Siâⁿ-lāi ê chèng peh-sìⁿ lóng chū-chi̍p, tui-jip in;  in tui-jip Iok-su-a, chiū siū ín-iú lī-khui in ê siâⁿ.
<sup>17</sup> Ai siâⁿ, kap Pek-te̍k-lī siâⁿ, bô lâu chi̍t-lâng bô chhut-khì tui-jip Í-sek-lia̍t lâng;  siâⁿ-mn̂g pàng khui-khui, khì tui-jip Í-sek-lia̍t lâng.
<sup>18</sup> Iâ-hô-hoa tùi Iok-su-a  kóng, Lí chhun-chhut chhiú-ni̍h só͘ kia̍h ê chhiuⁿ lâi kí Ai siâⁿ; in-ūi Góa beh chiong i kau tī lí ê chhiú.  Iok-su-a chiū chhun-chhut chhiú-ni̍h só͘ kia̍h ê chhiuⁿ lâi kí hit ê siâⁿ.
<sup>19</sup> I chi̍t-ē chhun chhiú, bâi-ho̍k ê peng chiū tùi i ê só͘-chāi kín-kín khí-lâi, cháu-khì ji̍p siâⁿ chhú i, kín-kín pàng hé sio siâⁿ.
<sup>20</sup> Ai siâⁿ ê lâng oa̍t-thâu chi̍t-ē khòaⁿ; bô phah-sǹg, siâⁿ-lāi hé-ian chhèng chiūⁿ thiⁿ; in chiū cháu-chia cháu-hia, lóng bô lō͘; hiah ê cháu-khì khòng-iá ê peh-sìⁿ chiū hoan-thâu lâi kong-kek tui-jip in.
<sup>21</sup> Iok-su-a kap Í-sek-lia̍t ê chèng-lâng khòaⁿ-kìⁿ bâi-ho̍k ê peng í-keng chhú siâⁿ, siâⁿ-lāi hé-ian chhèng chiūⁿ-koâiⁿ, chiū oa̍t-tńg-sin thâi-sí Ai siâⁿ ê lâng;
<sup>22</sup> bâi-ho̍k ê peng iā chhut-lâi kong-kek in; in siū ûi-khùn tī Í-sek-lia̍t lâng ê tiong-kan, chêng-āu lóng sī Í-sek-lia̍t lâng;  tùi án-ni thâi-sí in;  bô chi̍t-ê lâu-teh, iā bô chi̍t-ê cháu-khì.
<sup>23</sup> In chiū oa̍h-lia̍h Ai siâⁿ ê ông, ah i kàu Iok-su-a hia.
<sup>24</sup> Í-sek-lia̍t lâng it-chīn thâi-sí khiā-khí tī Ai ê peh-sìⁿ, tī chhân-ni̍h, tī khòng-iá jip-tio̍h ê só͘-chāi, in lóng tó tī to-ē, kàu bia̍t-bô.  Í-sek-lia̍t chèng-lâng chiū tò-tńg lâi Ai siâⁿ, ēng to thâi siâⁿ-tiong ê lâng.
<sup>25</sup> Tng hit-ji̍t thâi-sí ê lâm-lú, kiōng chi̍t-bān nn̄g-chheng, chiū-sī Ai siâⁿ ê peh-sìⁿ.
<sup>26</sup> Iok-su-a bô kiu i chhun-chhut chhiuⁿ ê chhiú, ti̍t-kàu it-chīn bia̍t Ai siâⁿ ê peh-sìⁿ.
<sup>27</sup> To̍k-to̍k cheng-siⁿ, kap só͘ chhiúⁿ siâⁿ-lāi ê châi-bu̍t,  Í-sek-lia̍t lâng lóng chhú chòe ka-kī-ê, chiàu Iâ-hô-hoa só͘ bēng-lēng Iok-su-a ê ōe.
<sup>28</sup> Iok-su-a sio Ai siâⁿ, hō͘ i éng-éng chòe thô͘-tui, hong-hòe kàu kin-á-ji̍t;
<sup>29</sup> koh tiàu Ai siâⁿ ê ông tī chhiū-ni̍h; kàu hông-hun ji̍t-lo̍h ê sî,  Iok-su-a chhut bēng-lēng, lâng chiū tùi chhiū-ni̍h siu sin-si lo̍h-lâi, hiat tī siâⁿ-mn̂g-kháu; tī hit téng-bīn thia̍p chi̍t tōa-tui ê chio̍h-thâu, kàu kin-á-ji̍t iáu tī-teh.
<sup>30</sup> Hit-sî Iok-su-a tī Í-pa-lō͘ soaⁿ, ūi Iâ-hô-hoa Í-sek-lia̍t ê Siōng-tè, khí chi̍t chō tôaⁿ;
<sup>31</sup> sī ēng chū-jiân ê chio̍h, hí téng-bīn bô tāng-tio̍h thih-khì-ê, lâi khí i, chiàu Iâ-hô-hoa ê lô͘-po̍k Mô͘-se só͘ bēng-lēng Í-sek-lia̍t lâng ê ōe, chiàu Mô͘-se lu̍t-hoat chheh-lāi só͘ kì ê; in tī chit ê tôaⁿ-téng hiàn sio-chè hō͘ Iâ-hô-hoa, iā hōng siā-un ê chè.
<sup>32</sup> Iok-su-a tī-hia ēng Mô͘-se ê lu̍t-hoat chhau-siá tī chio̍h-téng, chiū-sī i tī Í-sek-lia̍t lâng ê bīn-chêng só͘ siá-ê.
<sup>33</sup> Í-sek-lia̍t chèng-lâng, kap in ê tiúⁿ-ló, koaⁿ-tiúⁿ, í-ki̍p sím-phòaⁿ-koaⁿ, lóng khiā tī iok-kūi ê siang-pêng, tī kng Iâ-hô-hoa iok-kūi ê chè-si Lī-bī lâng ê bīn-chêng, bô-lūn sī pún-tōe lâng, sī kià-kha-ê;  chi̍t-pòaⁿ tī Ki-lī-sim soaⁿ ê thâu-chêng, chi̍t-pòaⁿ tī Í-pa-lō͘ soaⁿ ê thâu-chêng, kā Í-sek-lia̍t peh-sìⁿ chiok-hok, chiàu Iâ-hô-hoa ê lô͘-po̍k Mô͘-se chêng só͘ bēng-lēng ê.
<sup>34</sup> Jiân-āu Iok-su-a tha̍k lu̍t-hoat lóng-chóng ê ōe, chiok-hok-ê, chiù-chó͘-ê, chiàu lóng-chóng kì tī lu̍t-hoat ê.
<sup>35</sup> Mô͘-se só͘ bēng-lēng it-chhè ê ōe, Iok-su-a tī Í-sek-lia̍t ê choân-hōe, kap hū-jîn-lâng, gín-ná, kap in tiong-kan óng-lâi chhut-gōa lâng ê bīn-chêng, bô chi̍t-kù bô tha̍k.

</p></div></div><div class="p_outer"><div class="p_left"> <div class="chap">=== 約書亞記 · 第 9 章 ===</div><p>
<sup>1</sup> 約旦hit-pêng，或是tī山地，或是tī平洋，或是tī大海Lī-pa-lùn相對ê邊á，Hek人、A-mō͘-lī人、迦南人、Pí-lī-sé人、Hi-bī人、Iâ-pò͘-su人，chiah-ê王一下聽見這，
<sup>2</sup> 就lóng聚集，同心合意，beh kap約書亞kap以色列人交戰。
<sup>3</sup> 總是Ki-piàn khiā起ê百姓聽見約書亞對耶利哥kap Ai城所行ê事；
<sup>4</sup> 就設詭計，假做使者，用舊ê袋，kap破裂koh補ê舊酒袋，hō͘驢馱(tô)伊；
<sup>5</sup> 腳裡穿過補ê舊鞋，身軀穿舊衫，in所備辦ê餅lóng是乾koh臭phú。
<sup>6</sup> In到Kiat-kah營中見約書亞，對伊kah以色列人講：阮是tùi真遠ê所在來ê；taⁿ求你kap阮立約。
<sup>7</sup> 以色列人對chiah-ê Hi-bī人講：Kiám-chhái lín是khiā起tī阮中間ê，beh怎樣kap lín立約ah？
<sup>8</sup> In對約書亞講：阮是你ê奴僕。約書亞問in講：Lín是甚麼人，是tùi toh落來ê？
<sup>9</sup> In對伊講，你ê奴僕tùi極遠ê所在來，為tio̍h耶和華你上帝ê名；因為阮已經聽見伊ê名聲，kap伊tī埃及一切所行ê；
<sup>10</sup> 以及伊tī約旦hit-pêng tùi A-mô͘-lī兩個王，就是Hi-si̍t-pún王Se-hông，kap tī A-su-tha-lio̍k ê Pa-san王Go̍k，一切所行ê事。
<sup>11</sup> 阮ê長老kap阮hia khiā起ê百姓就kā阮講：Lín手tio̍h 帶路裡用ê食物，去迎接in，對in講，阮是你ê奴僕，taⁿ求你kap阮立約。
<sup>12</sup> 阮出來beh來lín chia ê日，tùi厝內帶出chiah-ê餅做路中ê路用，hit時iáu燒燒；看ah，taⁿ已經lóng乾 koh臭phú lah；
<sup>13</sup> Chiah-ê酒囊阮貯酒ê時，iáu是新ê，看ah，taⁿ已經破裂；阮chiah-ê衫kap鞋也lóng穿舊，因為路真遠。
<sup>14</sup> 以色列人就tùi in ê食物the̍h淡薄，也無請問耶和華。
<sup>15</sup> 約書亞就kap in講和，kap in立約，容允in活；會眾ê首領也對in chiù-chōa。
<sup>16</sup> Kap in立約了後，過三日，chiah聽見in是近近，tiàm tī in中間。
<sup>17</sup> 以色列起身，第三日到in ê城；hiah-ê城就是Ki-piàn、Ki-hui-la̍h、Pí-lio̍k、Ki-lia̍t-iâ-lîm。
<sup>18</sup> 因為會眾ê首領已經指耶和華以色列ê上帝對in chiù-chōa，所以以色列人無phah in；全會眾就哀怨hiah-ê首領。
<sup>19</sup> 眾首領對全會講：阮已經指耶和華以色列ê上帝對in chiù-chōa，taⁿ咱m̄-thang kha̍p-tio̍h in。
<sup>20</sup> 咱tio̍h án-ni款待in，容允in活teh，驚了咱為tio̍h所對in chiù-chōa-ê，受氣到tī咱。
<sup>21</sup> 首領koh對in講，Tio̍h容允in活；tùi án-ni，in就kā會眾做破柴chhiūⁿ水ê人，照首領所kā in講ê話。
<sup>22</sup> 約書亞叫in來，kā in講：啥事騙阮講：阮離開lín真遠ah？其實lín是tiàm tī阮中間。
<sup>23</sup> Taⁿ lín是受咒詛ê，lín中間做奴才ê永無斷，kā我上帝ê殿做破柴chhiūⁿ水ê。
<sup>24</sup> In應約書亞講：因為有人確實報你ê奴僕講：耶和華你ê上帝bat命令伊ê奴僕摩西，將chit-ê全地賞賜lín，掖tī lín ê頭前剿滅chit-ê所在一切khiā起ê百姓；所以阮因為lín ê緣故，驚了無命，chiah做chit-ê tāi-chì。
<sup>25</sup> Taⁿ阮tī你ê手頭；你看做好做正直ê，照án-ni行來款待阮。
<sup>26</sup> 約書亞就án-ni款待in，救in脫離以色列人ê手；所以in就無thâi in。
<sup>27</sup> 當hit日，約書亞hō͘ in kā會眾kap耶和華ê壇，做破柴kap chhiūⁿ水ê人，tī伊所beh揀ê所在，到今á日。

</p></div><div class="p_right"><div class="chap">=== 約書亞記 · 第 9 章 ===</div><p>
<sup>1</sup> Iok-tàn hit-pêng, he̍k-sī tī soaⁿ-tōe, he̍k-sī tī pîⁿ-iûⁿ, he̍k-sī tī tōa-hái Lī-pa-lùn saⁿ-tùi ê piⁿ-á, Hek-lâng, A-mō͘-lī lâng, Ka-lâm lâng, Pí-lī-sé lâng, Hi-bī lâng, Iâ-pò͘-su lâng, chiah ê ông chi̍t-ē thiaⁿ-kìⁿ che,
<sup>2</sup> chiū lóng chū-chi̍p, tâng-sim ha̍p-ì, beh kap Iok-su-a kap Í-sek-lia̍t lâng kau-chiàn.
<sup>3</sup> Chóng-sī Ki-piàn khiā-khí ê peh-sìⁿ thiaⁿ-kìⁿ Iok-su-a tùi Iâ-lī-ko kap Ai siâⁿ só͘ kiâⁿ ê sū;
<sup>4</sup> chiū siat khúi-kè, ké-chòe sù-chiá, ēng kū ê tē, kap phòa-li̍h koh pó͘ ê kū chiú-tē, hō͘ lû tô i;
<sup>5</sup> kha-ni̍h chhēng kè-pó͘ ê kū-ôe, seng-khu chhēng kū-saⁿ, in só͘ pī-pān ê piáⁿ lóng sī ta koh chhàu-phú.
<sup>6</sup> In kàu Kiat-kah iâⁿ-tiong  kìⁿ Iok-su-a, tùi i kah Í-sek-lia̍t lâng kóng, Goán sī tùi chin-hn̄g ê só͘-chāi lâi ê; taⁿ kiû lí kap goán li̍p-iok.
<sup>7</sup> Í-sek-lia̍t lâng tùi chiah ê Hi-bī lâng kóng, Kiám-chhái lín sī khiā-khí tī goán tiong-kan ê, beh cháiⁿ-iūⁿ kap lín li̍p-iok ah?
<sup>8</sup> In tùi Iok-su-a kóng, Goán sī lí ê lô͘-po̍k.  Iok-su-a mn̄g in kóng, Lín sī sím-mi̍h lâng, sī tùi toh-lo̍h lâi ê?
<sup>9</sup> In tùi i kóng, Lí ê lô͘-po̍k tùi ke̍k-hn̄g ê só͘-chāi lâi, ūi-tio̍h Iâ-hô-hoa lí Siōng-tè ê miâ;  in-ūi goán í-keng thiaⁿ-kìⁿ I ê miâ-siaⁿ, kap I tī Ai-ki̍p it-chhè só͘ kiâⁿ ê;
<sup>10</sup> í-ki̍p I tī Iok-tàn hit-pêng tùi A-mô͘-lī nn̄g ê ông, chiū-sī Hi-si̍t-pún ông Se-hông, kap tī A-su-tha-lio̍k ê Pa-san ông Go̍k, it-chhè só͘ kiâⁿ ê sū.
<sup>11</sup> Goán ê tióng-ló kap goán hia khiā-khí ê peh-sìⁿ chiū kā goán kóng, Lín chhiú tio̍h tòa lō͘-ni̍h ēng ê chia̍h-mi̍h, khì ngiâ-chih in, tùi in kóng, Goán sī lí ê lô͘-po̍k, taⁿ kiû lí kap goán li̍p-iok.
<sup>12</sup> Goán chhut-lâi beh lâi lín chia ê ji̍t, tùi chhù-lāi tòa-chhut chiah ê piáⁿ chòe lō͘-tiong ê lō͘-ēng, hit-sî iáu sio-sio; khòaⁿ ah, taⁿ í-keng lóng ta koh chhàu-phú lah;
<sup>13</sup> chiah ê chiú-lông goán tóe-chiú ê sî, iáu sī sin-ê, khòaⁿ ah, taⁿ í-keng phòa-li̍h; goán chiah ê saⁿ kap ôe iā lóng chhēng-kū, in-ūi lō͘ chin-hn̄g.
<sup>14</sup> Í-sek-lia̍t lâng chiū tùi in ê chia̍h-mi̍h the̍h tām-po̍h, iā bô chhéng-mn̄g Iâ-hô-hoa.
<sup>15</sup> Iok-su-a chiū kap in káng-hô, kap in li̍p-iok, iông-ún in oa̍h; hōe-chiòng ê siú-léng iā tùi in chiù-chōa.
<sup>16</sup> Kap in li̍p-iok liáu-āu, kè saⁿ-ji̍t, chiah thiaⁿ-kìⁿ  in sī kūn-kūn, tiàm tī in tiong-kan.
<sup>17</sup> Í-sek-lia̍t khí-sin, tē-saⁿ ji̍t kàu in ê siâⁿ; hiah ê siâⁿ chiū-sī Ki-piàn, Ki-hui-la̍h, Pí-lio̍k, Ki-lia̍t-iâ-lîm.
<sup>18</sup> In-ūi hōe-chiòng ê siú-léng í-keng chí Iâ-hô-hoa Í-sek-lia̍t ê Siōng-tè tùi in chiù-chōa, só͘-í Í-sek-lia̍t lâng bô phah in;  choân hōe-chiòng chiū ai-oàn hiah ê siú-léng.
<sup>19</sup> Chèng siú-léng tùi choân-hōe kóng, Goán í-keng chí Iâ-hô-hoa Í-sek-lia̍t ê Siōng-tè tùi in chiù-chōa, taⁿ lán m̄-thang kha̍p-tio̍h in.
<sup>20</sup> Lán tio̍h án-ni khoán-thāi in, iông-ún in oa̍h-teh, kiaⁿ-liáu lán ūi-tio̍h só͘ tùi in chiù-chōa-ê, siū-khì kàu tī lán.
<sup>21</sup> Siú-léng koh tùi in kóng, Tio̍h iông-ún in oa̍h; tùi án-ni in chiū kā hōe-chiòng chòe phòa-chhâ chhiūⁿ-chúi ê lâng, chiàu siú-léng só͘ kā in kóng ê ōe.
<sup>22</sup> Iok-su-a kiò in lâi, kā in kóng, Siáⁿ-sū phiàn goán kóng, Goán lī-khui lín chin-hn̄g ah?  Kî-si̍t lín sī tiàm tī goán tiong-kan.
<sup>23</sup> Taⁿ lín sī siū chiù-chó͘-ê, lín tiong-kan chòe lô͘-châi-ê éng bô tn̄g, kā góa Siōng-tè ê tiān chòe phòa-chhâ chhiūⁿ-chúi ê.
<sup>24</sup> In ìn Iok-su-a kóng, In-ūi ū lâng khak-si̍t pò lí ê lô͘-po̍k kóng, Iâ-hô-hoa lí ê Siōng-tè bat bēng-lēng I ê lô͘-po̍k Mô͘-se, chiong chit ê choân-tōe siúⁿ-sù lín, iā tī lín ê thâu-chêng châu-bia̍t chit ê só͘-chāi it-chhè khiā-khí ê peh-sìⁿ;  só͘-í goán in-ūi lín ê iân-kò͘, kiaⁿ-liáu bô-miā, chiah chòe chit ê tāi-chì.
<sup>25</sup> Taⁿ goán tī lí ê chhiú-thâu; lí khòaⁿ-chòe hó chòe chèng-ti̍t ê, chiàu án-ni kiâⁿ lâi khoán-thāi goán.
<sup>26</sup> Iok-su-a chiū án-ni khoán-thāi in, kiù in thoat-lī Í-sek-lia̍t lâng ê chhiú;  só͘-í in chiū bô thâi in.
<sup>27</sup> Tng hit-ji̍t Iok-su-a hō͘ in kā hōe-chiòng kap Iâ-hô-hoa ê tôaⁿ, chòe phòa-chhâ kap chhiūⁿ-chúi ê lâng, tī I só͘ beh kéng ê só͘-chāi, kàu kin-á-ji̍t.

</p></div></div><div class="p_outer"><div class="p_left"> <div class="chap">=== 約書亞記 · 第 10 章 ===</div><p>
<sup>1</sup> 耶路撒冷王A-to-nî-sé-tek聽見約書亞取Ai城，一盡滅伊，款待Ai城kap伊ê王，親像前款待耶利哥kap伊ê王一樣；koh聽見Ki-piàn khiā起ê百姓kap以色列人立和約，khiā起tī in中間；
<sup>2</sup> 就真驚；因為Ki-piàn是大城，親像一個京城，比Ai城khah大；koh城內ê人lóng是勇士。
<sup>3</sup> Tùi án-ni，耶路撒冷王A-to-nî-sé-tek差人去見Hi-pek-lûn王Hô-hâm，Iâ-boa̍t王Pí-lân，拉結王Ngá-hui-a，kap I-ki-lûn王Tí-phek，講：
<sup>4</sup> 請lín上來我chia，幫贊我；咱thang來去phah Ki-piàn，因為伊kap約書亞kap以色列立和約。
<sup>5</sup> Tùi án-ni，A-mô͘-lī人五個王，就是耶路撒冷王、Hi-pek-lûn王、Iâ-boa̍t王、拉結王、I-ki-lûn王，大家聚集，kap in ê軍隊上去，紮營tī Ki-piàn ê對面，beh攻擊伊。
<sup>6</sup> Ki-piàn人就差人去Kiat-kah ê營，見約書亞講：你m̄-thang kiu手m̄看你ê奴僕；求你緊緊來chia拯救阮，幫贊阮；因為khiā起山地A-mô͘-lī人hiah-ê王，lóng聚集來攻擊阮。
<sup>7</sup> Tùi án-ni，約書亞，kap伊一切ê戰士，以及一切大力ê勇士，lóng tùi Kiat-kah上去。
<sup>8</sup> 耶和華kā約書亞講：莫得驚in，因為我已經將in交tī你ê手；in無一人能khiā-tiâu tī你ê面前。
<sup>9</sup> 約書亞忽然到in hia，因為伊tùi Kiat-kah thong暝上去。
<sup>10</sup> 耶和華hō͘ in tī以色列人ê面前紛亂；就tī Ki-piàn thâi死in真chōe；追jip in tī上 Pek-hô-lûn ê路，phah in到A-se-ka kap Má-ki-tāi。
<sup>11</sup> In tī以色列人ê面前逃走；tī Pek-hô-lûn落去ê時，耶和華tùi天落大雹tī in ê身上，到A-se-ka，hō͘ in死；hiah-ê hō͘雹phah死ê，比以色列人用刀thâi死ê，khah-chōe。
<sup>12</sup> 當耶和華將A-mô͘-lī人交tī以色列人ê日，約書亞就kā耶和華講：也tī以色列人ê面前講：	日頭ah，你tio̍h停tī Ki-piàn ê頂面，	月ah，你tio̍h停tī A-ngá-lûn ê山谷。
<sup>13</sup> 日頭就停teh，月就歇teh，	thèng候百姓報仇tī in ê對敵。Chit-ê事kiám m̄是寫tī Ngá-soah-jíⁿ ê冊mah？日頭停tī天ê中央，無緊緊落去，約略有一日ê久。
<sup>14</sup> 以前以後無有親像hit一日，得tio̍h耶和華聽人ê聲；是因為耶和華替以色列人交戰。
<sup>15</sup> 約書亞kap以色列眾人tò來Kiat-kah ê營內。
<sup>16</sup> Hit五個王逃走，bih tī Má-ki-tāi ê洞內。
<sup>17</sup> 有人去kā約書亞講：Hit五個王已經chhē-tio̍h lah，lóng bih tī Má-ki-tāi ê洞內。
<sup>18</sup> 約書亞講：徙大塊石到洞口，派人tiàm hia顧守in；
<sup>19</sup> 總是lín m̄-thang停腳，tio̍h追jip lín ê對敵，phah in ê後隊，m̄-thang容允in入in ê城；因為耶和華lín ê上帝已經將in交tī lín ê手。
<sup>20</sup> 約書亞kap以色列大大thâi死in，到一盡剿滅chiah soah；其中chhun ê人lóng入堅固ê城；
<sup>21</sup> 眾百姓就安然tò來Má-ki-tāi ê營，到約書亞hia；無一人敢出聲攻擊以色列人。
<sup>22</sup> 約書亞講：開洞口，掠hit五個王出洞，來我chia。
<sup>23</sup> In就án-ni行，掠hit五個王，就是耶路撒冷王、Hi-pek-lûn王、Iâ-boa̍t王、拉結王、I-ki-lûn王，tùi洞內出來，帶到伊hia。
<sup>24</sup> 掠hiah-ê王出來到約書亞hia ê時，約書亞就叫以色列眾人來，對hiah-ê kap伊相kap去ê軍長講：Lín近前來，將腳踏tī chiah-ê王ê頷頸；in就近前來，用腳踏tī in ê頷頸。
<sup>25</sup> 約書亞對in講，Lín莫得驚，也莫得忍，tio̍h勇敢壯膽；因為lín所beh攻擊一切ê對敵，耶和華beh án-ni款待in。
<sup>26</sup> 後來約書亞phah死in，召in tī五叢樹；in召tī樹裡到ê-hng。
<sup>27</sup> 日落ê時，約書亞出令，就tùi樹裡收身屍落來，hiat tī in所bih ê洞，將kúi-nā塊大石hē tī 洞口，到taⁿ iáu tī-teh。
<sup>28</sup> Hit日約書亞取Má-ki-tāi，用刀thâi死in kap in ê王；hit內面ê人一盡剿滅，無留一個；伊款待Má-ki-tāi ê王，親像前款待耶利哥王一樣。
<sup>29</sup> 約書亞kap以色列眾人tùi Má-ki-tāi hia去到Li̍p-ná，攻擊Li̍p-ná。
<sup>30</sup> 耶和華將伊kap伊ê王交tī以色列人ê手；伊用刀thâi死伊，kap hit內面ê眾人，無留一個；伊款待伊ê王，親像前款待耶利哥王一樣。
<sup>31</sup> 約書亞kap以色列眾人tùi Li̍p-ná hia去到拉結，紮營tī伊ê對面，來攻擊伊。
<sup>32</sup> 耶和華將拉結交tī以色列人ê手；隔日就取伊，用刀thâi死伊，kap hit內面ê眾人；是照伊對Li̍p-ná一切所行ê。
<sup>33</sup> Hit時Ki-sek ê王Hô-lân來beh幫贊拉結；約書亞就phah死伊，kap伊ê百姓；lóng無kā伊留一個。
<sup>34</sup> 約書亞kap以色列眾人tùi拉結去到I-ki-lûn，tī伊ê對面紮營，攻擊伊；
<sup>35</sup> Hit日就取伊，用刀phah伊；tī hit日一盡剿滅hit內面ê眾人；是照伊tùi拉結一切所行ê。
<sup>36</sup> 約書亞kap以色列眾人tùi I-ki-lûn上去到Hi-pek-lûn，攻擊伊；
<sup>37</sup> 就取伊，用刀phah伊，kap伊ê王，以及伊所屬ê城；thâi死hit內面ê百姓，lóng無留一個；是照伊對I-ki-lûn一切所行ê，一盡剿滅伊，kap hit內面ê眾百姓。
<sup>38</sup> 約書亞kap以色列眾人tò來到Tí-phek，攻擊伊；
<sup>39</sup> 就取伊，kap伊ê王，以及屬伊ê城，用刀phah伊；一盡滅hit內面ê眾人，無留一個，照伊前款待Hi-pek-lûn ê，taⁿ也款待Tí-phek kap伊ê王；也照伊前款待Li̍p-ná kap伊ê王一樣。
<sup>40</sup> Án-ni約書亞phah全地，就是山地，南方ê地、平洋、山坪，kap in lóng總ê王，無留一個；見有喘氣ê一盡剿滅，照耶和華以色列ê上帝所命令ê。
<sup>41</sup> Tùi Ka-te-su-pa-nî-a到Ka-sat，koh Ko-san全地，以及Ki-piàn，lóng hō͘約書亞phah。
<sup>42</sup> Hiah-ê王kap in ê地，約書亞做一時取in；因為耶和華以色列ê上帝替以色列交戰。
<sup>43</sup> 約書亞kap以色列ê眾人就tò來到Kiat-kah ê營盤。

</p></div><div class="p_right"><div class="chap">=== 約書亞記 · 第 10 章 ===</div><p>
<sup>1</sup> Iâ-lō͘-sat-léng ông A-to-nî-sé-tek thiaⁿ-kìⁿ Iok-su-a chhú Ai siâⁿ, it-chīn bia̍t i, khoán-thāi Ai siâⁿ kap i ê ông, chhin-chhiūⁿ chêng khoán-thāi Iâ-lī-ko kap i ê ông chi̍t-iūⁿ; koh thiaⁿ-kìⁿ Ki-piàn khiā-khí ê peh-sìⁿ kap Í-sek-lia̍t lâng li̍p hô-iok, khiā-khí tī in tiong-kan;
<sup>2</sup> chiū chin kiaⁿ; in-ūi Ki-piàn sī tōa-siâⁿ, chhin-chhiūⁿ chi̍t ê kiaⁿ-siâⁿ, pí Ai siâⁿ khah-tōa; koh siâⁿ-lāi ê lâng lóng sī ióng-sū.
<sup>3</sup> Tùi án-ni Iâ-lō͘-sat-léng ông A-to-nî-sé-tek chhe lâng khì kìⁿ Hi-pek-lûn ông Hô-hâm, Iâ-boa̍t ông Pí-lân, La̍h-kiat ông Ngá-hui-a, kap I-ki-lûn ông Tí-phek, kóng,
<sup>4</sup> Chhiáⁿ lín chiūⁿ-lâi góa chia, pang-chān góa; lán thang lâi khì phah Ki-piàn, in-ūi i kap Iok-su-a kap Í-sek-lia̍t li̍p hô-iok.
<sup>5</sup> Tùi án-ni A-mô͘-lī lâng gō͘ ê ông, chiū-sī Iâ-lō͘-sat-léng ông, Hi-pek-lûn ông, Iâ-boa̍t ông, La̍h-kiat ông, I-ki-lûn ông, tāi-ke chū-chi̍p, kap in ê kun-tūi chiūⁿ-khì, chat-iâⁿ tī Ki-piàn ê tùi-bīn, beh kong-kek i.
<sup>6</sup> Ki-piàn lâng chiū chhe lâng khì Kiat-kah ê iâⁿ, kìⁿ Iok-su-a kóng, Lí m̄-thang kiu chhiú m̄-khòaⁿ lí ê lô͘-po̍k; kiû lí kín-kín lâi chia chín-kiù goán, pang-chān goán;  in-ūi khiā-khí soaⁿ-tōe A-mô͘-lī lâng hiah ê ông, lóng chū-chi̍p lâi kong-kek goán.
<sup>7</sup> Tùi án-ni Iok-su-a, kap i it-chhè ê chiàn-sū, í-ki̍p it-chhè tōa-la̍t ê ióng-sū, lóng tùi Kiat-kah chiūⁿ-khì.
<sup>8</sup> Iâ-hô-hoa kā Iok-su-a kóng, Bo̍h-tit kiaⁿ in, in-ūi Góa í-keng chiong in kau tī lí ê chhiú;  in bô chi̍t-lâng ōe khiā-tiâu tī lí ê bīn-chêng.
<sup>9</sup> Iok-su-a hut-jiân kàu in hia, in-ūi i tùi Kiat-kah thong-mî chiūⁿ-khì.
<sup>10</sup> Iâ-hô-hoa hō͘ in tī Í-sek-lia̍t lâng ê bīn-chêng hun-loān;  chiū tī Ki-piàn thâi-sí in chin-chōe;  tui-jip in tī chiūⁿ Pek-hô-lûn ê lō͘, phah in kàu A-se-ka kap Má-ki-tāi.
<sup>11</sup> In tī Í-sek-lia̍t lâng ê bīn-chêng tô-cháu; tī Pek-hô-lûn lo̍h-khì ê sî, Iâ-hô-hoa tùi thiⁿ lo̍h tōa pha̍uh tī in ê sin-chiūⁿ, kàu A-se-ka, hō͘ in sí;  hiah ê hō͘ pha̍uh phah-sí-ê, pí Í-sek-lia̍t lâng ēng to thâi-sí-ê, khah-chōe.
<sup>12</sup> Tng Iâ-hô-hoa chiong A-mô͘-lī lâng kau tī Í-sek-lia̍t lâng ê ji̍t, Iok-su-a chiū kā Iâ-hô-hoa kóng, iā tī Í-sek-lia̍t lâng ê bīn-chêng kóng,	Ji̍t-thâu ah, lí tio̍h thêng tī Ki-piàn ê téng-bīn,	Ge̍h ah, lí tio̍h thêng tī A-ngá-lûn ê soaⁿ-kok.
<sup>13</sup> Ji̍t-thâu chiū thêng-teh, ge̍h chiū hioh-teh, 	Thèng-hāu peh-sìⁿ pò-siû tī in ê tùi-te̍k.Chit ê sū kiám m̄-sī siá tī Ngá-soah-jíⁿ ê chheh mah?  Ji̍t-thâu thêng tī thiⁿ ê tiong-ng, bô kín-kín lo̍h-khì, iok-lio̍k ū chi̍t-ji̍t ê kú.
<sup>14</sup> Í-chêng í-āu bô ū chhin-chhiūⁿ hí chi̍t-ji̍t, tit-tio̍h Iâ-hô-hoa thiaⁿ lâng ê siaⁿ;  sī in-ūi Iâ-hô-hoa thòe Í-sek-lia̍t lâng kau-chiàn.
<sup>15</sup> Iok-su-a kap Í-sek-lia̍t chèng-lâng tò-lâi Kiat-kah ê iâⁿ-lāi.
<sup>16</sup> Hí gō͘ ê ông tô-cháu, bih tī Má-ki-tāi ê tōng-lāi.
<sup>17</sup> Ū lâng khì kā Iok-su-a kóng, Hí gō͘ ê ông í-keng chhē-tio̍h lah, lóng bih tī Má-ki-tāi ê tōng-lāi.
<sup>18</sup> Iok-su-a kóng, Sóa tōa tè chio̍h kàu tōng-kháu, phài lâng tiàm hia kò͘-siú in;
<sup>19</sup> chóng-sī lín m̄-thang thêng-kha, tio̍h tui-jip lín ê tùi-te̍k, phah in ê āu-tūi, m̄-thang iông-ún in ji̍p in ê siâⁿ; in-ūi Iâ-hô-hoa lín ê Siōng-tè í-keng chiong in kau tī lín ê chhiú.
<sup>20</sup> Iok-su-a kap Í-sek-lia̍t tōa-tōa thâi-sí in, kàu it-chīn châu-bia̍t chiah soah;  kî-tiong chhun ê lâng lóng ji̍p kian-kò͘ ê siâⁿ;
<sup>21</sup> chèng peh-sìⁿ chiū an-jiân tò-lâi Má-ki-tāi ê iâⁿ, kàu Iok-su-a hia;  bô chi̍t-lâng káⁿ chhut-siaⁿ kong-kek Í-sek-lia̍t lâng.
<sup>22</sup> Iok-su-a kóng, Khui tōng-kháu, lia̍h hí gō͘ ê ông chhut-tōng, lâi góa chia.
<sup>23</sup> In chiū án-ni kiâⁿ, lia̍h hí gō͘ ê ông, chiū-sī Iâ-lō͘-sat-léng ông, Hi-pek-lûn ông, Iâ-boa̍t ông, La̍h-kiat ông, I-ki-lûn ông, tùi tōng-lāi chhut-lâi, tòa kàu i hia.
<sup>24</sup> Lia̍h hiah ê ông chhut-lâi kàu Iok-su-a hia ê sî, Iok-su-a chiū kiò Í-sek-lia̍t chèng-lâng lâi, tùi hiah ê kap i saⁿ-kap khì ê kun-tiúⁿ kóng, Lín kūn-chêng lâi, chiong kha ta̍h tī chiah ê ông ê ām-kún; in chiū kūn-chêng lâi, ēng kha ta̍h tī in ê ām-kún.
<sup>25</sup> Iok-su-a tùi in kóng, Lín bo̍h-tit kiaⁿ, iā bo̍h-tit lún, tio̍h ióng-kám chòng-táⁿ; in-ūi lín só͘ beh kong-kek it-chhè ê tùi-te̍k, Iâ-hô-hoa beh án-ni khoán-thāi in.
<sup>26</sup> Āu-lâi Iok-su-a phah-sí in, tiàu in tī gō͘ châng chhiū; in tiàu tī chhiū-ni̍h kàu ê-hng.
<sup>27</sup> Ji̍t-lo̍h ê sî, Iok-su-a chhut-lēng, chiū tùi chhiū-ni̍h siu sin-si lo̍h-lâi, hiat tī in só͘ bih ê tōng, chiong kúi-nā tè tōa-chio̍h hē tī tōng-kháu, kàu-taⁿ iáu tī-teh.
<sup>28</sup> Hit-ji̍t Iok-su-a chhú Má-ki-tāi, ēng to thâi-sí in kap in ê ông; hí lāi-bīn ê lâng it-chīn châu-bia̍t, bô lâu chi̍t-ê; i khoán-thāi Má-ki-tāi ê ông, chhin-chhiūⁿ chêng khoán-thāi Iâ-lī-ko ông chi̍t-iūⁿ.
<sup>29</sup> Iok-su-a kap Í-sek-lia̍t chèng-lâng tùi Má-ki-tāi hia khì kàu Li̍p-ná, kong-kek Li̍p-ná.
<sup>30</sup> Iâ-hô-hoa chiong i kap i ê ông kau tī Í-sek-lia̍t lâng ê chhiú;  i ēng to thâi-sí i, kap hí lāi-bīn ê chèng-lâng, bô lâu chi̍t-ê; i khoán-thāi i ê ông, chhin-chhiūⁿ chêng khoán-thāi Iâ-lī-ko ông chi̍t-iūⁿ.
<sup>31</sup> Iok-su-a kap Í-sek-lia̍t chèng-lâng tùi Li̍p-ná hia khì kàu La̍h-kiat, chat-iâⁿ tī i ê tùi-bīn, lâi kong-kek i.
<sup>32</sup> Iâ-hô-hoa chiong La̍h-kiat kau tī Í-sek-lia̍t lâng ê chhiú; keh-ji̍t chiū chhú i, ēng to thâi-sí i, kap hí lāi-bīn ê chèng-lâng; sī chiàu i tùi Li̍p-ná it-chhè só͘ kiâⁿ ê.
<sup>33</sup> Hit-sî Ki-sek ê ông Hô-lân lâi beh pang-chān La̍h-kiat; Iok-su-a chiū phah-sí i, kap i ê peh-sìⁿ; lóng bô kā i lâu chi̍t-ê.
<sup>34</sup> Iok-su-a kap Í-sek-lia̍t chèng-lâng tùi La̍h-kiat khì kàu I-ki-lûn, tī i ê tùi-bīn chat-iâⁿ, kong-kek i;
<sup>35</sup> hit-ji̍t chiū chhú i, ēng to phah i;  tī hit-ji̍t it-chīn châu-bia̍t hí lāi-bīn ê chèng-lâng; sī chiàu i tùi La̍h-kiat it-chhè só͘ kiâⁿ ê.
<sup>36</sup> Iok-su-a kap Í-sek-lia̍t chèng-lâng tùi I-ki-lûn chiūⁿ-khì kàu Hi-pek-lûn, kong-kek i;
<sup>37</sup> chiū chhú i, ēng to phah i, kap i ê ông, í-ki̍p i só͘ sio̍k ê siâⁿ; thâi-sí hí lāi-bīn ê peh-sìⁿ, lóng bô lâu chi̍t-ê; sī chiàu i tùi I-ki-lûn it-chhè só͘ kiâⁿ ê, it-chīn châu-bia̍t i, kap hí lāi-bīn ê chèng peh-sìⁿ.
<sup>38</sup> Iok-su-a kap Í-sek-lia̍t chèng-lâng tò-lâi kàu Tí-phek, kong-kek i;
<sup>39</sup> chiū chhú i, kap i ê ông, í-ki̍p sio̍k i ê siâⁿ, ēng to phah i;  it-chīn bia̍t hí lāi-bīn ê chèng-lâng, bô lâu chi̍t-ê, chiàu i chêng khoán-thāi Hi-pek-lûn ê, taⁿ iā khoán-thāi Tí-phek kap i ê ông; iā chiàu i chêng khoán-thāi Li̍p-ná kap i ê ông chi̍t-iūⁿ.
<sup>40</sup> Án-ni Iok-su-a phah choân-tōe, chiū-sī soaⁿ-tōe, lâm-hng ê tōe, pîⁿ-iûⁿ, soaⁿ-phiâⁿ, kap in lóng-chóng ê ông, bô lâu chi̍t-ê;  kìⁿ-ū chhoán-khùi-ê it-chīn châu-bia̍t, chiàu Iâ-hô-hoa Í-sek-lia̍t ê Siōng-tè só͘ bēng-lēng ê.
<sup>41</sup> Tùi Ka-te-su-pa-nî-a kàu Ka-sat, koh Ko-san choân-tōe, í-ki̍p Ki-piàn, lóng hō͘ Iok-su-a phah.
<sup>42</sup> Hiah ê ông kap in ê tōe, Iok-su-a chòe chi̍t-sî chhú in;  in-ūi Iâ-hô-hoa Í-sek-lia̍t ê Siōng-tè thòe Í-sek-lia̍t kau-chiàn.
<sup>43</sup> Iok-su-a kap Í-sek-lia̍t ê chèng-lâng chiū tò-lâi kàu Kiat-kah ê iâⁿ-pôaⁿ.

</p></div></div><div class="p_outer"><div class="p_left"> <div class="chap">=== 約書亞記 · 第 11 章 ===</div><p>
<sup>1</sup> Hā-só王Iâ-pin聽見chit-ê tāi-chì，就差人去見Má-tùn王Iok-pa，kap Sin-lûn ê王、Ap-soah ê王；
<sup>2</sup> 也到北方，山地，kap Ki-nî-lia̍t南勢ê A-la̍h-pa，平洋，kap西勢To-jíⁿ ê山頭，chiah-ê王。
<sup>3</sup> Koh去見東勢kap西勢ê迦南人，kap A-mô͘-lī人、Hek人、Pí-lī-sé人，kap Iâ-pò͘-sū人，khiā起tī山地ê，以及Hek-bûn山腳Bí-su-pa地ê Hi-bī人。
<sup>4</sup> In kap in ê眾軍隊lóng出來，人額真chōe親像海邊ê沙；馬kap車也真chōe。
<sup>5</sup> Chiah-ê王lóng聚集，來到Bí-lûn ê水邊，平平安營，beh kap以色列交戰。
<sup>6</sup> 耶和華kā約書亞講：m̄免為tio̍h in來驚，因為明á日差不多chit時，我用thâi死ê眾人交tī以色列ê面前；你tio̍h割斷in ê馬腿ê大筋，用火燒in ê車。
<sup>7</sup> 約書亞kap lóng總ê戰士，忽然到Bí-lûn ê水邊；tú-tio̍h in就phah in。
<sup>8</sup> 耶和華將in交tī以色列人ê手，in就phah in，追jip in到大Se-tùn，也到Bí-su-lī-hut-má-im，直到東勢Bí-su-pa ê平洋，thâi死in，無留一個。
<sup>9</sup> 約書亞就照耶和華所命令ê款待in；馬就割斷in ê腿ê大筋，車就用火燒。
<sup>10</sup> Hit時約書亞oa̍t-tńg來取Hā-só，用刀thâi伊ê王；因為Hā-só平時做chiah-ê國ê頭。
<sup>11</sup> 以色列人用刀thâi死hit內面ê眾人，一盡滅in；見有喘氣ê無留一個；koh用火燒Hā-só。
<sup>12</sup> 約書亞取hiah-ê王lóng總ê城，以及in ê王，用刀thâi死in，一盡滅in，照耶和華ê奴僕摩西所命令ê。
<sup>13</sup> Hiah-ê起tī崙á頂ê城，除Hā-só以外，以色列人lóng無燒伊；只有Hā-só hō͘約書亞燒去。
<sup>14</sup> Tī hiah-ê城所搶ê物，kap cheng-siⁿ，以色列人lóng 取做家己ê；獨獨人，lóng用刀thâi死到滅無；見有喘氣ê無留一個。
<sup>15</sup> 耶和華命令伊ê奴僕摩西ê，摩西照án-ni命令約書亞，約書亞án-ni行；見耶和華所命令摩西ê，約書亞無一項無行。
<sup>16</sup> Án-ni約書亞取hit-ê全地，就是山地，南方全地，Ko-san全地，kap平洋A-la̍h-pa，以色列ê山地，kap伊ê平洋；
<sup>17</sup> tùi上去Se-jíⁿ ê Hap-la̍h山，到Hek-bûn山腳，Lī-pa-lùn山谷ê Pa-le̍k-ka-tek；也掠hit所在hiah-ê王，phah hō͘ in死。
<sup>18</sup> 約書亞kap chiah-ê王交戰真久。
<sup>19</sup> 除Ki-piàn ê Hi-bī人以外，無一個城kap以色列人講和；in lóng tùi交戰來取伊。
<sup>20</sup> 因為tùi耶和華hō͘ in ê心硬，抵敵以色列，來kap in交戰，hō͘ in一盡受滅，無得tio̍h憐憫，致到一盡滅無，照耶和華所命令摩西ê。
<sup>21</sup> Hit時約書亞到，就tùi山地、Hi-pek-lûn、Tí-phek、A-ná-pek、猶大山地、以色列山地，剪除A-la̍p族ê人；約書亞一盡滅in，kap in hiah-ê城。
<sup>22</sup> Tī以色列人ê地lóng無留一個A-la̍p族ê人；獨獨tī Ka-sat、Ka-te̍k，kap A-si̍t-tu̍t有chhun淡薄。
<sup>23</sup> Án-ni約書亞照耶和華所命令摩西一切ê話，取hit-ê全地；約書亞將地分hō͘以色列做業，照in ê支派，in ê宗族；tùi án-ni，hit-ê地太平無交戰。

</p></div><div class="p_right"><div class="chap">=== 約書亞記 · 第 11 章 ===</div><p>
<sup>1</sup> Hā-só ông Iâ-pin thiaⁿ-kìⁿ chit ê tāi-chì, chiū chhe lâng khì kìⁿ Má-tùn ông Iok-pa, kap Sin-lûn ê ông, Ap-soah ê ông;
<sup>2</sup> iā kàu pak-hng, soaⁿ-tōe, kap Ki-nî-lia̍t lâm-sì ê A-la̍h-pa, pîⁿ-iûⁿ, kap sai-sì To-jíⁿ ê soaⁿ-thâu, chiah ê ông.
<sup>3</sup> Koh khì kìⁿ tang-sì kap sai-sì ê Ka-lâm lâng, kap A-mô͘-lī lâng, Hek lâng, Pí-lī-sé lâng, kap Iâ-pò͘-sū lâng, khiā-khí tī soaⁿ-tōe ê, í-ki̍p Hek-bûn soaⁿ-kha Bí-su-pa tōe ê Hi-bī lâng.
<sup>4</sup> In kap in ê chèng kun-tūi lóng chhut-lâi, lâng-gia̍h chin-chōe chhin-chhiūⁿ hái-piⁿ ê soa;  bé kap chhia iā chin-chōe.
<sup>5</sup> Chiah ê ông lóng chū-chi̍p, lâi kàu Bí-lûn ê chúi-piⁿ, pîⁿ-pîⁿ an-iâⁿ, beh kap Í-sek-lia̍t kau-chiàn.
<sup>6</sup> Iâ-hô-hoa kā Iok-su-a kóng, M̄-bián ūi-tio̍h in lâi kiaⁿ, in-ūi bîn-á-ji̍t chha-put-to chit-sî, Góa ēng thâi-sí ê chèng-lâng kau tī Í-sek-lia̍t ê bīn-chêng;  lí tio̍h koah-tn̄g in ê bé-thúi ê tōa-kun, ēng hé sio in ê chhia.
<sup>7</sup> Iok-su-a kap lóng-chóng ê chiàn-sū, hut-jiân kàu Bí-lûn ê chúi-piⁿ; tú-tio̍h in chiū phah in.
<sup>8</sup> Iâ-hô-hoa chiong in kau tī Í-sek-lia̍t lâng ê chhiú, in chiū phah in, tui-jip in kàu tōa Se-tùn, iā kàu Bí-su-lī-hut-má-im, ti̍t-kàu tang-sì Bí-su-pa ê pîⁿ-iûⁿ, thâi-sí in, bô lâu chi̍t-ê.
<sup>9</sup> Iok-su-a chiū chiàu Iâ-hô-hoa só͘ bēng-lēng-ê khoán-thāi in;  bé chiū koah-tn̄g in ê thúi ê tōa-kun, chhia chiū ēng hé sio.
<sup>10</sup> Hit-sî Iok-su-a oa̍t-tńg-lâi chhú Hā-só, ēng to thâi i ê ông; in-ūi Hā-só pêng-sî chòe chiah ê kok ê thâu.
<sup>11</sup> Í-sek-lia̍t lâng ēng to thâi-sí hí lāi-bīn ê chèng-lâng, it-chīn bia̍t in; kìⁿ-ū chhoán-khùi-ê bô lâu chi̍t-ê; koh ēng hé sio Hā-só.
<sup>12</sup> Iok-su-a chhú hiah ê ông lóng-chóng ê siâⁿ, í-ki̍p in ê ông, ēng to thâi-sí in, it-chīn bia̍t in, chiàu Iâ-hô-hoa ê lô͘-po̍k Mô͘-se só͘ bēng-lēng ê.
<sup>13</sup> Hiah ê khí tī lūn-á-téng ê siâⁿ, tû Hā-só í-gōa, Í-sek-lia̍t lâng lóng bô sio i;  chí-ū Hā-só hō͘ Iok-su-a sio-khì.
<sup>14</sup> Tī hiah ê siâⁿ só͘ chhiúⁿ ê mi̍h, kap cheng-siⁿ, Í-sek-lia̍t lâng lóng chhú chòe ka-kī ê;  to̍k-to̍k lâng, lóng ēng to thâi-sí kàu bia̍t-bô;  kìⁿ-ū chhoán-khùi-ê bô lâu chi̍t-ê.
<sup>15</sup> Iâ-hô-hoa bēng-lēng I ê lô͘-po̍k Mô͘-se ê, Mô͘-se chiàu án-ni bēng-lēng Iok-su-a, Iok-su-a án-ni kiâⁿ; kìⁿ Iâ-hô-hoa só͘ bēng-lēng Mô͘-se ê, Iok-su-a bô chi̍t-hāng bô kiâⁿ.
<sup>16</sup> Án-ni Iok-su-a chhú hit ê choân-tōe, chiū-sī soaⁿ-tōe, lâm-hng choân-tōe, Ko-san choân-tōe, kap pîⁿ-iûⁿ A-la̍h-pa, Í-sek-lia̍t ê soaⁿ-tōe, kap i ê pîⁿ-iûⁿ;
<sup>17</sup> tùi chiūⁿ-khì Se-jíⁿ ê Hap-la̍h soaⁿ, kàu Hek-bûn soaⁿ-kha, Lī-pa-lùn soaⁿ-kok ê Pa-le̍k-ka-tek;  iā lia̍h hit só͘-chāi hiah ê ông, phah hō͘ in sí.
<sup>18</sup> Iok-su-a kap chiah ê ông kau-chiàn chin-kú.
<sup>19</sup> Tû Ki-piàn ê Hi-bī lâng í-gōa, bô chi̍t ê siâⁿ kap Í-sek-lia̍t lâng káng-hô; in lóng tùi kau-chiàn lâi chhú i.
<sup>20</sup> In-ūi tùi Iâ-hô-hoa hō͘ in ê sim ngī, tí-te̍k Í-sek-lia̍t, lâi kap in kau-chiàn, hō͘ in it-chīn siū-bia̍t, bô tit-tio̍h lîn-bín, tì-kàu it-chīn bia̍t-bô, chiàu Iâ-hô-hoa só͘ bēng-lēng Mô͘-se ê.
<sup>21</sup> Hit-sî Iok-su-a kàu, chiū tùi soaⁿ-tōe, Hi-pek-lûn, Tí-phek, A-ná-pek, Iû-tāi soaⁿ-tōe, Í-sek-lia̍t soaⁿ-tōe, chián-tû A-la̍p cho̍k ê lâng;  Iok-su-a it-chīn bia̍t in, kap in hiah ê siâⁿ.
<sup>22</sup> Tī Í-sek-lia̍t lâng ê tōe lóng bô lâu chi̍t ê A-la̍p cho̍k ê lâng;  to̍k-to̍k tī Ka-sat, Ka-te̍k, kap A-si̍t-tu̍t ū chhun tām-po̍h.
<sup>23</sup> Án-ni Iok-su-a chiàu Iâ-hô-hoa só͘ bēng-lēng Mô͘-se it-chhè ê ōe, chhú hit ê choân-tōe;  Iok-su-a chiong tōe pun hō͘ Í-sek-lia̍t chòe-gia̍p, chiàu in ê chi-phài, in ê chong-cho̍k;  tùi án-ni hit ê tōe thài-pêng bô kau-chiàn.

</p></div></div><div class="p_outer"><div class="p_left"> <div class="chap">=== 約書亞記 · 第 12 章 ===</div><p>
<sup>1</sup> Tī約旦hit-pêng ǹg日出ê所在，tùi A-lùn ê山谷到Hek-bûn山，kap東勢A-la̍h-pa ê全地，以色列人phah hiah-ê王，取in ê地，記tī下底。
<sup>2</sup> A-mô͘-lī人ê王，就是khiā起tī Hi-si̍t-pún ê Se-hông，伊所管ê地，是tùi A-lùn山谷邊ê A-lô-jíⁿ，kap山谷中ê城，以及Ki-lia̍t ê一半，直到A-bûn人ê境界，就是Ngá-phok河。
<sup>3</sup> Koh A-la̍h-pa東勢到Ki-nî-lia̍t海，koh到東勢A-la̍h-pa ê海，就是鹽海，thàng到Pek-iâ-se-boa̍t ê路，以及南方，直到Pí-su-ka ê山腳；
<sup>4</sup> koh有Pa-sán王Go̍k ê境界，伊是Lī-hoa̍t-im人所chhun ê，tiàm tī A-su-tha-lio̍k kap Í-tek-lâi；
<sup>5</sup> 伊所管ê地，是Hek-bûn山、Sat-ka、Pa-san全地，到Ki-su̍t人kap Má-ka人ê境界，以及Ki-lia̍t ê一半，直到Hi-si̍t-pún王Se-hông ê境界。
<sup>6</sup> In是耶和華ê奴僕摩西kap以色列人所phah ê；耶和華ê奴僕摩西將in ê地hō͘ Liû-piān人、Ka-tek人，kap Má-ná-se半支派ê人做業。
<sup>7</sup> Tī約旦ê西pêng，tùi Lī-pa-lùn山谷ê Pa-le̍k-ka-tek，到上去Se-jíⁿ ê Hap-la̍h山，約書亞kap以色列人phah in ê地；約書亞就將地分hō͘以色列各支派照in ê宗族做業；
<sup>8</sup> 就是tī山地，tī平洋，tī A-la̍h-pa，tī山腳，tī曠野，tī南方ê地，是Hek人、A-mô͘-lī人、迦南人、Pí-lī-sé人、Hi-bī人、Iâ-pò͘-su人chiah-ê王記tī下底；
<sup>9</sup> 一個是耶利哥王；一個是óa近Pek-te̍k-lī Ai城ê王；
<sup>10</sup> 一個是耶路撒冷王；一個是Hi-pek-lûn王；
<sup>11</sup> 一個是Iâ-boa̍t王；一個是拉結王；
<sup>12</sup> 一個是I-ki-lûn王；一個是Ki-sek王；
<sup>13</sup> 一個是Tí-phek王；一個是Ki-tak王；
<sup>14</sup> 一個是Hô-jíⁿ-má王；一個是A-la̍h-tek王；
<sup>15</sup> 一個是Li̍p-ná王；一個是A-tō-lân王；
<sup>16</sup> 一個是Má-ki-tāi王；一個是Pek-te̍k-lī王；
<sup>17</sup> 一個是Tha-phó͘-a王；一個是Hi-hut王；
<sup>18</sup> 一個是A-hut王；一個是La̍h-sa-lûn王；
<sup>19</sup> 一個是Má-tùn王；一個是Hā-só王；
<sup>20</sup> 一個是Sin-lûn-bí-lûn王；一個是Ap-soah王；
<sup>21</sup> 一個是Tha-la̍p王；一個是Bí-kiat-to王；
<sup>22</sup> 一個是Ki-te-su王；一個是óa近Ka-bi̍t ê Iok-liām王；
<sup>23</sup> 一個是To-jíⁿ山頭ê To-jíⁿ王；一個是Kiat-kah ê Ko-ìn王；
<sup>24</sup> 一個是Tek-sat王；計共三十一ê王。

</p></div><div class="p_right"><div class="chap">=== 約書亞記 · 第 12 章 ===</div><p>
<sup>1</sup> Tī Iok-tàn hit-pêng ǹg ji̍t-chhut ê só͘-chāi, tùi A-lùn ê soaⁿ-kok kàu Hek-bûn soaⁿ, kap tang-sì A-la̍h-pa ê choân-tōe, Í-sek-lia̍t lâng phah hiah ê ông, chhú in ê tōe, kì tī ē-tóe.
<sup>2</sup> A-mô͘-lī lâng ê ông, chiū-sī khiā-khí tī Hi-si̍t-pún ê Se-hông, i só͘ koán ê tōe, sī tùi A-lùn soaⁿ-kok-piⁿ ê A-lô-jíⁿ, kap soaⁿ-kok-tiong ê siâⁿ, í-ki̍p Ki-lia̍t ê chi̍t-pòaⁿ, ti̍t-kàu A-bûn lâng ê kéng-kài, chiū-sī Ngá-phok hô.
<sup>3</sup> Koh A-la̍h-pa tang-sì kàu Ki-nî-lia̍t hái, koh kàu tang-sì A-la̍h-pa ê hái, chiū-sī Iâm-hái, thàng-kàu Pek-iâ-se-boa̍t ê lō͘, í-ki̍p lâm-hng, ti̍t-kàu Pí-su-ka ê soaⁿ-kha;
<sup>4</sup> koh ū Pa-sán ông Go̍k ê kéng-kài, i sī Lī-hoa̍t-im lâng só͘ chhun ê, tiàm tī A-su-tha-lio̍k kap Í-tek-lâi;
<sup>5</sup> i só͘ koán ê tōe, sī Hek-bûn soaⁿ, Sat-ka, Pa-san choân-tōe, kàu Ki-su̍t lâng kap Má-ka lâng ê kéng-kài, í-ki̍p Ki-lia̍t ê chi̍t-pòaⁿ, ti̍t-kàu Hi-si̍t-pún ông Se-hông ê kéng-kài.
<sup>6</sup> In sī Iâ-hô-hoa ê lô͘-po̍k Mô͘-se kap Í-sek-lia̍t lâng só͘ phah ê;  Iâ-hô-hoa ê lô͘-po̍k Mô͘-se chiong in ê tōe hō͘ Liû-piān lâng, Ka-tek lâng, kap Má-ná-se pòaⁿ-chi-phài ê lâng chòe-gia̍p.
<sup>7</sup> Tī Iok-tàn ê sai-pêng, tùi Lī-pa-lùn soaⁿ-kok ê Pa-le̍k-ka-tek, kàu chiūⁿ-khì Se-jíⁿ ê Hap-la̍h soaⁿ, Iok-su-a kap Í-sek-lia̍t lâng phah in ê tōe; Iok-su-a chiū chiong tōe pun hō͘ Í-sek-lia̍t kok chi-phài chiàu in ê chong-cho̍k chòe-gia̍p;
<sup>8</sup> chiū-sī tī soaⁿ-tōe, tī pîⁿ-iûⁿ, tī A-la̍h-pa, tī soaⁿ-kha, tī khòng-iá, tī lâm-hng ê tōe, sī Hek lâng, A-mô͘-lī lâng, Ka-lâm lâng, Pí-lī-sé lâng, Hi-bī lâng, Iâ-pò͘-su lâng chiah ê ông kì tī ē-tóe;
<sup>9</sup> chi̍t-ê sī Iâ-lī-ko ông; chi̍t-ê sī óa-kūn Pek-te̍k-lī Ai siâⁿ ê ông;
<sup>10</sup> chi̍t-ê sī Iâ-lō͘-sat-léng ông; chi̍t-ê sī Hi-pek-lûn ông;
<sup>11</sup> chi̍t-ê sī Iâ-boa̍t ông; chi̍t-ê sī La̍h-kiat ông;
<sup>12</sup> chi̍t-ê sī I-ki-lûn ông; chi̍t-ê sī Ki-sek ông;
<sup>13</sup> chi̍t-ê sī Tí-phek ông; chi̍t-ê sī Ki-tak ông;
<sup>14</sup> chi̍t-ê sī Hô-jíⁿ-má ông; chi̍t-ê sī A-la̍h-tek ông;
<sup>15</sup> chi̍t-ê sī Li̍p-ná ông; chi̍t-ê sī A-tō-lân ông;
<sup>16</sup> chi̍t-ê sī Má-ki-tāi ông; chi̍t-ê sī Pek-te̍k-lī ông;
<sup>17</sup> chi̍t-ê sī Tha-phó͘-a ông; chi̍t-ê sī Hi-hut ông;
<sup>18</sup> chi̍t-ê sī A-hut ông; chi̍t-ê sī La̍h-sa-lûn ông;
<sup>19</sup> chi̍t-ê sī Má-tùn ông; chi̍t-ê sī Hā-só ông;
<sup>20</sup> chi̍t-ê sī Sin-lûn-bí-lûn ông; chi̍t-ê sī Ap-soah ông;
<sup>21</sup> chi̍t-ê sī Tha-la̍p ông;  chi̍t-ê sī Bí-kiat-to ông;
<sup>22</sup> chi̍t-ê sī Ki-te-su ông;  chi̍t-ê sī óa-kūn Ka-bi̍t ê Iok-liām ông;
<sup>23</sup> chi̍t-ê sī To-jíⁿ soaⁿ-thâu ê To-jíⁿ ông; chi̍t-ê sī Kiat-kah ê Ko-ìn ông;
<sup>24</sup> chi̍t-ê sī Tek-sat ông; kè-kiōng saⁿ-cha̍p-it ê ông.

</p></div></div><div class="p_outer"><div class="p_left"> <div class="chap">=== 約書亞記 · 第 13 章 ===</div><p>
<sup>1</sup> 約書亞歲壽chōe，年老，耶和華對伊講，你歲壽chōe，年老，應該取ê地，iáu有chhun真chōe；
<sup>2</sup> 所chhun ê地，就是腓利士人ê全境，kap Ki-su̍t人ê全地；
<sup>3</sup> tùi埃及頭前ê Se-hat，ǹg北到Í-kek-lûn ê境界，這就算做迦南人ê地；腓利士人五個首領，就是Ka-sat人、A-si̍t-tu̍t人、A-si̍t-ki-lûn人、Ka-tek人、Í-kek-lûn人；koh有南方A-ōe人；
<sup>4</sup> 迦南人ê全地，Se-tùn人ê Bí-a-la̍h，到A-hut，直到A-mô͘-lī人ê交界；
<sup>5</sup> koh有Ka-pa-le̍k人ê地，kap ǹg日出ka-nn̂g ê Lī-pa-lùn，tùi Hek-bûn山腳ê Pa-le̍k-ka-tek，到Hap-má ê路口；
<sup>6</sup> khiā起山地lóng總ê百姓，tùi Lī-pa-lùn到Bí-su-lī-hut-má-im、Se-tùn ê眾人，我beh tī以色列人ê面前趕in出去；你thang照我所命令你ê，分hiah-ê地hō͘以色列人做業。
<sup>7</sup> Taⁿ你tio̍h將chit-ê地分hō͘九支派kap Má-ná-se半支派做業。
<sup>8</sup> Liû-piān、Ka-tek，兩支派，kap Má-ná-se iáu半支派，相kap得tio̍h摩西所賞賜ê業，tī約旦東勢hit-pêng，就是照耶和華ê奴僕摩西所hō͘ in ê。
<sup>9</sup> 是tùi A-lùn山谷邊ê A-lô-jíⁿ，kap山谷中ê城，以及Bí-tí-pa ê全平洋，直到Tí-pún；
<sup>10</sup> kap tiàm tī Hi-si̍t-pún做王，A-mô͘-lī人ê王Se-hông chiah-ê城，到A-bûn人ê交界；
<sup>11</sup> koh有Ki-lia̍t地，Ki-su̍t人、Má-ka人ê地界，kap ka-nn̂g ê Hek-bûn山，ka-nn̂g ê Pa-san，到Sat-ka；
<sup>12</sup> koh Pa-san王Go̍k ê全國，伊tī A-su-tha-lio̍k kap Í-tek-lâi做王；伊是Lī-hoa̍t-im族所chhun-ê；因為chiah-ê lóng是摩西所phah ê，所管ê。
<sup>13</sup> 總是以色列人無趕Ki-su̍t人、Má-ka人；到今á日Ki-su̍t、Má-ka猶原tiàm tī以色列人ê中間。
<sup>14</sup> 獨獨無分業hō͘利未ê支派；耶和華以色列ê上帝燒祭ê祭物做in ê業，照伊所對伊講ê。
<sup>15</sup> 摩西分hō͘ Liû-piān支派ê，照in ê宗族。
<sup>16</sup> In ê境界是A-lùn山谷邊ê A-lô-jíⁿ，kap山谷中ê城，óa近Bí-tí-pa ê全平洋，
<sup>17</sup> Hi-si̍t-pún kap伊平洋hiah-ê城，Tí-pún、Pa-boa̍t-pa-le̍k、Pek-pa-le̍k-bián；
<sup>18</sup> Ngá-cha̍p、Ki-tí-bo̍k、Bí-hoat-ap；
<sup>19</sup> Ki-lia̍t-têng、Se-pí-má，kap山谷中ê山Sè-lia̍t-hap-sa-hat；
<sup>20</sup> Pek-pì-jíⁿ、Pì-su-ka ê山坪，Pek-iâ-se-boa̍t；
<sup>21</sup> koh平洋hiah-ê城，tī Hi-si̍t-pún做王ê A-mô͘-lī人ê王Se-hông ê全國；摩西phah 伊kap米甸hiah-ê首領，就是Í-bī、Lī-kimou-jíⁿ、Hō͘-jíⁿ、Lī-pa；chiah-ê lóng是tiàm tī hit所在做首領，屬tī Se-hông ê。
<sup>22</sup> 以色列人thâi hiah-ê人ê時，也用刀thâi Pí-jíⁿ ê kiáⁿ，術士Pa-lân。
<sup>23</sup> Liû-piān人ê境界，伊ê業tī約旦kap河邊ê地。這是Liû-piān人ê業，照in ê宗族，chiah-ê城，chiah-ê鄉社。
<sup>24</sup> 摩西分hō͘ Ka-tek人，照Ka-tek支派ê宗族。
<sup>25</sup> In ê境界是Ngá-siā kap Ki-lia̍t一切ê城，kap A-bûn人一半ê地，到La̍h-pa頭前ê A-lô-jíⁿ。
<sup>26</sup> Tùi Hi-si̍t-pún到La̍h-boa̍t-bí-su-pa，kap Pí-to-lêng，koh tùi Má-hap-liām，到Tí-phek ê境界；
<sup>27</sup> kap山谷中ê Pek-a-lân、Pek-lêng-la̍h、So͘-kat，Sat-hun，就是Hi-si̍t-pún王Se-hông國內所chhun ê地，以及約旦河kap河邊ê地，直到Ki-nî-lia̍t海ê極頭，tī約旦hit-pêng ê東勢。
<sup>28</sup> 這是Ka-tek人照伊ê宗族所得tio̍h做業chiah-ê城，kap鄉社。
<sup>29</sup> 摩西分hō͘ Má-ná-se半支派ê，是照Má-ná-se人半支派ê宗族。
<sup>30</sup> In ê境界是tùi Má-hap-liām起，包含Pa-san全地，就是Pa-san王Go̍k ê全國，kap tī Pa-san、Gāi-jíⁿ一切ê城，共六十ê城；
<sup>31</sup> Ki-lia̍t ê一半，kap A-su-tha-lio̍k，Í-tek-lâi，是屬Pa-san王Go̍k ê國ê城，是hō͘ Má-ná-se ê kiáⁿ，Má-kiat，就是Má-kiat ê kiáⁿ孫ê一半，照伊ê宗族。
<sup>32</sup> 頂面是摩西tī約旦hit-pêng東勢，耶利哥對面Mô͘-ap ê平洋，所分ê業。
<sup>33</sup> 獨獨利未支派，摩西無分業hō͘ in；耶和華以色列ê上帝是做in ê產業，照伊所kā in講ê。

</p></div><div class="p_right"><div class="chap">=== 約書亞記 · 第 13 章 ===</div><p>
<sup>1</sup> Iok-su-a hè-siū chōe, nî-lāu, Iâ-hô-hoa tùi i kóng, Lí hè-siū chōe, nî-lāu, eng-kai chhú ê tōe, iáu ū chhun chin-chōe;
<sup>2</sup> só͘ chhun ê tōe, chiū-sī Hui-lī-sū lâng ê choân-kéng, kap Ki-su̍t lâng ê choân-tōe;
<sup>3</sup> tùi Ai-ki̍p thâu-chêng ê Se-hat, ǹg-pak kàu Í-kek-lûn ê kéng-kài, che chiū sǹg-chòe Ka-lâm lâng ê tōe;  Hui-lī-sū lâng gō͘ ê siú-léng, chiū-sī Ka-sat lâng, A-si̍t-tu̍t lâng, A-si̍t-ki-lûn lâng, Ka-tek lâng, Í-kek-lûn lâng;  koh ū lâm-hng A-ōe lâng;
<sup>4</sup> Ka-lâm lâng ê choân-tōe, Se-tùn lâng ê Bí-a-la̍h, kàu A-hut, ti̍t-kàu A-mô͘-lī lâng ê kau-kài;
<sup>5</sup> koh ū Ka-pa-le̍k lâng ê tōe, kap ǹg ji̍t-chhut ka-nn̂g ê Lī-pa-lùn, tùi Hek-bûn soaⁿ-kha ê Pa-le̍k-ka-tek, kàu Hap-má ê lō͘-kháu;
<sup>6</sup> khiā-khí soaⁿ-tōe lóng-chóng ê peh-sìⁿ, tùi Lī-pa-lùn kàu Bí-su-lī-hut-má-im, Se-tùn ê chèng-lâng, Góa beh tī Í-sek-lia̍t lâng ê bīn-chêng kóaⁿ in chhut-khì;  lí thang chiàu Góa só͘ bēng-lēng lí ê, pun hiah ê tōe hō͘ Í-sek-lia̍t lâng chòe-gia̍p.
<sup>7</sup> Taⁿ lí tio̍h chiong chit ê tōe pun hō͘ káu chi-phài kap Má-ná-se pòaⁿ-chi-phài chòe-gia̍p.
<sup>8</sup> Liû-piān, Ka-tek, nn̄g chi-phài, kap Má-ná-se iáu pòaⁿ-chi-phài, saⁿ-kap tit-tio̍h Mô͘-se só͘ siúⁿ-sù ê gia̍p, tī Iok-tàn tang-sì hit-pêng, chiū-sī chiàu Iâ-hô-hoa ê lô͘-po̍k Mô͘-se só͘ hō͘ in ê.
<sup>9</sup> Sī tùi A-lùn soaⁿ-kok-piⁿ ê A-lô-jíⁿ, kap soaⁿ-kok-tiong ê siâⁿ, í-ki̍p Bí-tí-pa ê choân pîⁿ-iûⁿ, ti̍t-kàu Tí-pún;
<sup>10</sup> kap tiàm tī Hi-si̍t-pún chòe-ông, A-mô͘-lī lâng ê ông Se-hông chiah ê siâⁿ, kàu A-bûn lâng ê kau-kài;
<sup>11</sup> koh ū Ki-lia̍t tōe, Ki-su̍t lâng, Má-ka lâng ê tōe-kài, kap ka-nn̂g ê Hek-bûn soaⁿ, ka-nn̂g ê Pa-san, kàu Sat-ka;
<sup>12</sup> koh Pa-san ông Go̍k ê choân-kok, i tī A-su-tha-lio̍k kap Í-tek-lâi chòe-ông; i sī Lī-hoa̍t-im cho̍k só͘ chhun-ê; in-ūi chiah-ê lóng sī Mô͘-se só͘ phah ê, só͘ kóaⁿ ê.
<sup>13</sup> Chóng-sī Í-sek-lia̍t lâng bô kóaⁿ Ki-su̍t lâng, Má-ka lâng;  kàu kin-á-ji̍t Ki-su̍t, Má-ka iû-goân tiàm tī Í-sek-lia̍t lâng ê tiong-kan.
<sup>14</sup> To̍k-to̍k bô pun gia̍p hō͘ Lī-bī ê chi-phài;  Iâ-hô-hoa Í-sek-lia̍t ê Siōng-tè sio-chè ê chè-mi̍h chòe in ê gia̍p, chiàu I só͘ tùi i kóng ê.
<sup>15</sup> Mô͘-se pun hō͘ Liû-piān chi-phài ê, chiàu in ê chong-cho̍k.
<sup>16</sup> In ê kéng-kài sī A-lùn soaⁿ-kok-piⁿ ê A-lô-jíⁿ, kap soaⁿ-kok-tiong ê siâⁿ, óa-kūn Bí-tí-pa ê choân pîⁿ-iûⁿ,
<sup>17</sup> Hi-si̍t-pún kap i pîⁿ-iûⁿ hiah ê siâⁿ, Tí-pún, Pa-boa̍t-pa-le̍k, Pek-pa-le̍k-bián;
<sup>18</sup> Ngá-cha̍p, Ki-tí-bo̍k, Bí-hoat-ap;
<sup>19</sup> Ki-lia̍t-têng, Se-pí-má, kap soaⁿ-kok tiong ê soaⁿ Sè-lia̍t-hap-sa-hat;
<sup>20</sup> Pek-pì-jíⁿ, Pì-su-ka ê soaⁿ-phiâⁿ, Pek-iâ-se-boa̍t;
<sup>21</sup> koh pîⁿ-iûⁿ hiah ê siâⁿ, tī Hi-si̍t-pún chòe-ông ê A-mô͘-lī lâng ê ông Se-hông ê choân-kok;  Mô͘-se phah i kap Bí-tiân hiah ê siú-léng, chiū-sī Í-bī, Lī-kim, So͘-jíⁿ, Hō͘-jíⁿ, Lī-pa;  chiah-ê lóng sī tiàm tī hit só͘-chāi chòe siú-léng, sio̍k tī Se-hông ê.
<sup>22</sup> Í-sek-lia̍t lâng thâi hiah ê lâng ê sî, iā ēng to thâi Pí-jíⁿ ê kiáⁿ, su̍t-sū Pa-lân.
<sup>23</sup> Liû-piān lâng ê kéng-kài, i ê gia̍p tī Iok-tàn kap hô-piⁿ ê tōe.  Che sī Liû-piān lâng ê gia̍p, chiàu in ê chong-cho̍k, chiah ê siâⁿ, chiah ê hiuⁿ-siā.
<sup>24</sup> Mô͘-se pun hō͘ Ka-tek lâng, chiàu Ka-tek chi-phài ê chong-cho̍k.
<sup>25</sup> In ê kéng-kài sī Ngá-siā kap Ki-lia̍t it-chhè ê siâⁿ, kap A-bûn lâng chi̍t-pòaⁿ ê tōe, kàu La̍h-pa thâu-chêng ê A-lô-jíⁿ.
<sup>26</sup> Tùi Hi-si̍t-pún kàu La̍h-boa̍t-bí-su-pa, kap Pí-to-lêng, koh tùi Má-hap-liām, kàu Tí-phek ê kéng-kài;
<sup>27</sup> kap soaⁿ-kok-tiong ê Pek-a-lân, Pek-lêng-la̍h, So͘-kat, Sat-hun, chiū-sī Hi-si̍t-pún ông Se-hông kok-lāi só͘ chhun ê tōe, í-ki̍p Iok-tàn hô kap hô-piⁿ ê tōe, ti̍t-kàu Ki-nî-lia̍t hái ê ke̍k-thâu, tī Iok-tàn hit-pêng ê tang-sì.
<sup>28</sup> Che sī Ka-tek lâng chiàu i ê chong-cho̍k só͘ tit-tio̍h chòe-gia̍p chiah ê siâⁿ, kap hiuⁿ-siā.
<sup>29</sup> Mô͘-se pun hō͘ Má-ná-se pòaⁿ-chi-phài-ê, sī chiàu Má-ná-se lâng pòaⁿ-chi-phài ê chong-cho̍k.
<sup>30</sup> In ê kéng-kài sī tùi Má-hap-liām khí, pau-hâm Pa-san choân-tōe, chiū-sī Pa-san ông Go̍k ê choân-kok, kap tī Pa-san Gāi-jíⁿ it-chhè ê siâⁿ, kiōng la̍k-cha̍p ê siâⁿ;
<sup>31</sup> Ki-lia̍t ê chi̍t-pòaⁿ, kap A-su-tha-lio̍k, Í-tek-lâi, sī sio̍k Pa-san ông Go̍k ê kok ê siâⁿ, sī hō͘ Má-ná-se ê kiáⁿ, Má-kiat, chiū-sī Má-kiat ê kiáⁿ-sun ê chi̍t-pòaⁿ, chiàu i ê chong-cho̍k.
<sup>32</sup> Téng-bīn sī Mô͘-se tī Iok-tàn hit-pêng tang-sì, Iâ-lī-ko tùi-bīn Mô͘-ap ê pîⁿ-iûⁿ, só͘ pun ê gia̍p.
<sup>33</sup> To̍k-to̍k Lī-bī chi-phài, Mô͘-se bô pun-gia̍p hō͘ in;  Iâ-hô-hoa Í-sek-lia̍t ê Siōng-tè sī chòe in ê sán-gia̍p, chiàu I só͘ kā in kóng ê.

</p></div></div><div class="p_outer"><div class="p_left"> <div class="chap">=== 約書亞記 · 第 14 章 ===</div><p>
<sup>1</sup> 以色列人tī迦南地所得tio̍h ê業，就是祭司Í-lī-a-sat，kap Lùn ê kiáⁿ約書亞，kap以色列ta̍k支派ê族長，所分hō͘ in ê，lóng記tī下底。
<sup>2</sup> 是照耶和華託摩西所命令ê，liam-khau分hō͘九支派koh半支派。
<sup>3</sup> 因為摩西tī約旦河hit-pêng，已經分業hō͘兩個支派koh半支派；獨獨tī in中間無分業hō͘利未人。
<sup>4</sup> 因為約瑟ê kiáⁿ孫是兩支派，就是Má-ná-se kap Í-hoat-liân；總是無用地分hō͘利未人做業；只有hō͘ in城thang khiā起，kap城ê郊野，thang做cheng-siⁿ kap財物ê路用。
<sup>5</sup> 以色列人照耶和華所命令摩西ê去行，來分hit-ê地。
<sup>6</sup> Hit時猶大人tī Kiat-kah見約書亞；有Ki-nî-sé族，Iâ-hu-nî ê kiáⁿ迦勒，kā伊講，早tī Ka-te-su-pa-nî-a，耶和華對上帝ê奴僕摩西所講：關係你我ê tāi-chì ê，你lóng知。
<sup>7</sup> 耶和華ê奴僕摩西tùi Ka-te-su-pa-nî-a差我偷看chit-ê地，hit時我tú-á四十歲；我盡我ê心回覆伊。
<sup>8</sup> 總是kap我上去hiah-ê兄弟hō͘百姓心失志；獨獨我專心tè耶和華我ê上帝。
<sup>9</sup> 當日摩西chiù-chōa講：你ê腳所踏ê地，定tio̍h beh歸你kap你ê kiáⁿ孫，永遠做業；因為你專心跟tè耶和華我ê上帝。
<sup>10</sup> 看ah，耶和華照伊所講ê，hō͘我活teh已經四十五年，就是tùi以色列人行tī曠野，耶和華kā摩西講這話ê時；看ah，現今我八十五歲 lah。
<sup>11</sup> 我iáu-kú勇健，親像摩西差我去hit日一樣，無論是爭戰，是出入，我ê氣力hit時怎樣，現在我ê氣力也是án-ni。
<sup>12</sup> 求你用耶和華hit日所講ê山地hō͘我；因為hit日你也有聽見；tī-hia有A-la̍p族ê人，伊ê城闊大堅固；若耶和華kap我tī-teh，我就beh趕in出，照耶和華所講ê。
<sup>13</sup> 約書亞就kā伊祝福，用Hi-pek-lûn hō͘ Iâ-hu-nî ê kiáⁿ迦勒做業。
<sup>14</sup> 所以Hi-pek-lûn做Ki-nî-sé族Iâ-hu-nî ê kiáⁿ迦勒ê產業，直到今á日；因為伊專心跟tè耶和華以色列ê上帝。
<sup>15</sup> Hi-pek-lûn前叫Ki-lia̍t-a-pa；chit-ê A-pa是A-la̍p族中第一大ê人。Tùi án-ni，國內太平，無koh交戰。

</p></div><div class="p_right"><div class="chap">=== 約書亞記 · 第 14 章 ===</div><p>
<sup>1</sup> Í-sek-lia̍t lâng tī Ka-lâm tōe só͘ tit-tio̍h ê gia̍p, chiū-sī chè-si Í-lī-a-sat, kap Lùn ê kiáⁿ Iok-su-a, kap Í-sek-lia̍t ta̍k chi-phài ê cho̍k-tiúⁿ, só͘ pun hō͘ in ê, lóng kì tī ē-tóe.
<sup>2</sup> Sī chiàu Iâ-hô-hoa thok Mô͘-se só͘ bēng-lēng ê, liam-khau pun hō͘ káu chi-phài koh pòaⁿ-chi-phài.
<sup>3</sup> In-ūi Mô͘-se tī Iok-tàn hô hit-pêng, í-keng pun-gia̍p hō͘ nn̄g ê chi-phài koh pòaⁿ-chi-phài;  to̍k-to̍k tī in tiong-kan bô pun-gia̍p hō͘ Lī-bī lâng.
<sup>4</sup> In-ūi Iok-sek ê kiáⁿ-sun sī nn̄g chi-phài, chiū-sī Má-ná-se kap Í-hoat-liân; chóng-sī bô ēng tōe pun hō͘ Lī-bī lâng chòe-gia̍p; chí-ū hō͘ in siâⁿ thang khiā-khí, kap siâⁿ ê kau-iá, thang chòe cheng-siⁿ kap châi-bu̍t ê lō͘-ēng.
<sup>5</sup> Í-sek-lia̍t lâng chiàu Iâ-hô-hoa só͘ bēng-lēng Mô͘-se ê khì kiâⁿ, lâi pun hit ê tōe.
<sup>6</sup> Hit-sî Iû-tāi lâng tī Kiat-kah kìⁿ Iok-su-a; ū Ki-nî-sé cho̍k, Iâ-hu-nî ê kiáⁿ Ka-le̍k, kā i kóng, Chá tī Ka-te-su-pa-nî-a, Iâ-hô-hoa tùi Siōng-tè ê lô͘-po̍k Mô͘-se só͘ kóng, koan-hē lí góa ê tāi-chì ê, lí lóng chai.
<sup>7</sup> Iâ-hô-hoa ê lô͘-po̍k Mô͘-se tùi Ka-te-su-pa-nî-a chhe góa thau-khòaⁿ chit ê tōe, hit-sî góa tú-á sì-cha̍p hè; góa chīn góa ê sim hê-hok i.
<sup>8</sup> Chóng-sī kap góa chiūⁿ-khì hiah ê hiaⁿ-tī hō͘ peh-sìⁿ sim sit-chì;  to̍k-to̍k góa choan-sim tè Iâ-hô-hoa góa ê Siōng-tè.
<sup>9</sup> Tng-ji̍t Mô͘-se chiù-chōa kóng, Lí ê kha só͘ ta̍h ê tōe, tiāⁿ-tio̍h beh kui lí kap lí ê kiáⁿ-sun, éng-oán chòe-gia̍p;  in-ūi lí choan-sim kun-tè Iâ-hô-hoa góa ê Siōng-tè.
<sup>10</sup> Khòaⁿ ah, Iâ-hô-hoa chiàu I só͘ kóng ê, hō͘ góa oa̍h-teh í-keng sì-cha̍p-gō͘ nî, chiū-sī tùi Í-sek-lia̍t lâng kiâⁿ tī khòng-iá, Iâ-hô-hoa kā Mô͘-se kóng che ōe ê sî; khòaⁿ ah, hiān-kim góa poeh-cha̍p-gō͘ hè lah.
<sup>11</sup> Góa iáu-kú ióng-kiāⁿ, chhin-chhiūⁿ Mô͘-se chhe góa khì hit-ji̍t chi̍t-iūⁿ, bô-lūn sī cheng-chiàn, sī chhut-ji̍p, góa ê khùi-la̍t hit-sî cháiⁿ-iūⁿ, hiān-chāi góa ê khùi-la̍t iā sī án-ni.
<sup>12</sup> Kiû lí ēng Iâ-hô-hoa hit-ji̍t só͘ kóng ê soaⁿ-tōe hō͘ góa; in-ūi hit-ji̍t lí iā ū thiaⁿ-kìⁿ; tī-hia ū A-la̍p cho̍k ê lâng, i ê siâⁿ khoah-tōa kian-kò͘; nā Iâ-hô-hoa kap góa tī-teh, góa chiū beh kóaⁿ in chhut, chiàu Iâ-hô-hoa só͘ kóng ê.
<sup>13</sup> Iok-su-a chiū kā i chiok-hok, ēng Hi-pek-lûn hō͘ Iâ-hu-nî ê kiáⁿ Ka-le̍k chòe-gia̍p.
<sup>14</sup> Só͘-í Hi-pek-lûn chòe Ki-nî-sé cho̍k Iâ-hu-nî ê kiáⁿ Ka-le̍k ê sán-gia̍p, ti̍t-kàu kin-á-ji̍t; in-ūi i choan-sim kun-tè Iâ-hô-hoa Í-sek-lia̍t ê Siōng-tè.
<sup>15</sup> Hi-pek-lûn chêng kiò Ki-lia̍t-a-pa; chit ê A-pa sī A-la̍p cho̍k-tiong tē-it tōa ê lâng.  Tùi án-ni kok-lāi thài-pêng, bô koh kau-chiàn.

</p></div></div><div class="p_outer"><div class="p_left"> <div class="chap">=== 約書亞記 · 第 15 章 ===</div><p>
<sup>1</sup> 猶大支派照宗族liam-khau所得tio̍h ê地，是tī極南勢，到Í-tong ê交界，ǹg南直到Sîm ê曠野。
<sup>2</sup> In南勢ê界，是tùi鹽海ê極頭，就是ǹg南ê海灣；
<sup>3</sup> thàng到A-khek-la̍h-pin山坪ê南勢，連到Sîm，上到Ka-te-su-pa-nî-a ê南勢，koh過Hi-su-lûn，上到A-ta̍t-jíⁿ，se̍h到Kah-ka；
<sup>4</sup> 連到Ap-bún，thàng到埃及ê小河，chit-ê界到海為止；這就是lín南勢ê界；
<sup>5</sup> 東勢ê界，就是鹽海，到約旦河口；北勢ê界，是tùi約旦河口ê海灣起；
<sup>6</sup> 上到Pek-hat-la̍h，過Pek-a-la̍h-pa ê北勢，上到Liû-piān ê kiáⁿ Pho-hán ê石磐；
<sup>7</sup> Hit-ê界koh tùi A-kat ê山谷上到Tí-phek，tùi北勢上去，ǹg A-to͘-bêng ê山坪對面ê Kiat-kah，tī河ê南pêng ê；hit-ê界到Ún-sī-be̍k ê水，到Ún-lô-kiat為止；
<sup>8</sup> Chit-ê界經過Piān-him-lùn ê山谷，上到Iâ-pò͘-su山墘ê南勢，(Iâ-pò͘-su就是耶路撒冷) ；hit-ê界koh上到Piān-him-lùn山谷西勢ê山頂，就是Lī-hoat-im山谷北勢ê極頭；
<sup>9</sup> Hit-ê界koh tùi山頂到Nî-hut-to-a ê水泉，thàng到Í-hut-lûn山hiah-ê城；hit-ê界koh到Pa-la̍h， (Pa-la̍h就是Ki-lia̍t-iâ-lîm) ；
<sup>10</sup> Hit-ê界koh tùi Pa-la̍h ǹg西勢se̍h到Se-jíⁿ山，過到Iâ-lîm山邊ê北pêng (Iâ-lîm就是Ki-sat-lûn) ，koh落去到Pek-sī-be̍k，經過Têng-la̍p；
<sup>11</sup> Hit-ê界koh thàng到Í-kek-lûn邊á ê北勢，hit-ê界續到Si-kí-lûn，經過到Pa-la̍h山，koh thàng到Ngá-pí-liap；chit-ê界到海為止；
<sup>12</sup> 西勢ê界到大海，kap伊ê海墘。這是猶大人，照in ê宗族，四圍ê交界。
<sup>13</sup> 照耶和華命令約書亞ê，伊就tī猶大ê族中，將一份hō͘ Iâ-hu-nî ê kiáⁿ迦勒做業，就是Ki-lia̍t-a-pa，也名Hi-pek-lûn；A-pa是A-la̍p族ê祖。
<sup>14</sup> 迦勒tùi hia趕出A-la̍p三個kiáⁿ，就是Sī-su、A-hi-bān、That-mái，lóng是A-la̍p ê kiáⁿ。
<sup>15</sup> Koh tùi hia上去攻Tí-phek khiā起ê百姓；chit-ê Tí-phek前名叫Ki-lia̍t-se-hut。
<sup>16</sup> 迦勒講：若有人phah Ki-lia̍t-se-hut來取伊，我beh將我ê cha-bó͘-kiáⁿ Ap-sat hō͘伊做bó͘。
<sup>17</sup> 迦勒ê兄弟Ki-la̍p-su ê kiáⁿ Gô-tô-liap取伊；伊就將伊ê cha-bó͘-kiáⁿ Ap-sat hō͘伊做bó͘。
<sup>18</sup> Ap-sat過門ê時，勸丈夫tùi in老父討一坵田；Ap-sat tùi驢落來；迦勒問講：你beh甚麼ah？
<sup>19</sup> 伊講：求你賜福我；你已經安置我tī南方ê地，求你hō͘我水泉。伊就用頂ê水泉，下ê水泉hō͘伊。
<sup>20</sup> 這是猶大人ê支派所得tio̍h ê業，照伊ê宗族。
<sup>21</sup> 猶大人ê支派南勢極頭ê城，kap Í-tong 交界相近ê，就是Kah-siat、Í-tek、Ngá-ko͘-jíⁿ；
<sup>22</sup> Ki-ná、Tí-mô͘-ná、A-tāi-ta̍t；
<sup>23</sup> Ki-te-su、Hā-só、Í-thê-lâm；
<sup>24</sup> Se-hut、Thê-liān、Pí-a-lio̍k；
<sup>25</sup> Hā-só-hap-tāi-tha、Ka-lio̍k-hi-su-lûn，(就是Hā-só) ；
<sup>26</sup> A-bān、Sī-má、Mô͘-la̍h-tāi；
<sup>27</sup> Hap-sat-ka-tāi、Hek-si̍t-bûn、Pek-phàⁿ-lia̍t；
<sup>28</sup> Hap-sat-su-a、別士巴、Pí-su-iok-tha；
<sup>29</sup> Pa-la̍h、Í-in、Í-sim；
<sup>30</sup> I-le̍k-to-lia̍p、Ki-sit、Hô-jíⁿ-má；
<sup>31</sup> Sé-kek-la̍h、Be̍k-má-ná、Sam-sat-ná；
<sup>32</sup> Lī-pa-bu̍t、Si̍t-him、A-in、Lîm-bûn；共二十九座城，kap in ê鄉社。
<sup>33</sup> Tī平洋有Í-si̍t-tô、Só-la̍h、A-si̍t-ná；
<sup>34</sup> Sat-lô-a、Ún-kan-lêng、Tha-phó͘-a、Í-lâm；
<sup>35</sup> Iâ-boa̍t、A-tō͘-lân、So-ko、A-se-ka；
<sup>36</sup> Sa-la̍h-im、A-tí-tha-im、Ki-tí-la̍h、Ki-tí-lô-tha-im；共十四座城，kap伊ê鄉社。
<sup>37</sup> Sé-lâm、Hap-tāi-sa、Be̍k-tāi-ka-tek；
<sup>38</sup> Tí-liân、Bí-su-pa、Iok-thiap；
<sup>39</sup> 拉結、Pho-su-ka、I-ki-lûn；
<sup>40</sup> Ka-pún、La̍h-bān、Ki-thê-lī；
<sup>41</sup> Ki-te-lô、Pek-tāi-kún、Ná-má、Má-ki-tāi；共十六座城，kap伊ê鄉社。
<sup>42</sup> Li̍p-ná、Í-thiap、A-san；
<sup>43</sup> Ek-hut-tha、A-si̍t-ná、Nî-sek；
<sup>44</sup> Ki-i-la̍h、A-kek-sek、Má-lī-sa；共九座城，kap伊ê鄉社。
<sup>45</sup> Koh有Í-kek-lûn kap伊ê街市，伊ê鄉社；
<sup>46</sup> tùi Í-kek-lûn到海，一切óa近A-si̍t-tu̍t ê，kap伊ê鄉社。
<sup>47</sup> A-si̍t-tu̍t kap伊ê街市，伊ê鄉社；Ka-sat，kap伊ê街市，伊ê鄉社；到埃及小河，kap大海，以及伊ê海墘。
<sup>48</sup> Tī山地有Sa-bi̍t、Ngá-thê-jíⁿ、So-ko；
<sup>49</sup> Tāi-ná、Ki-lia̍t-sat-ná，就是Tí-phek；
<sup>50</sup> A-ná-pek、Í-si̍t-thê-bo̍k、A-liām；
<sup>51</sup> Ko-san、Hô-lûn、Ki-lô；共十一座城，kap伊ê鄉社。
<sup>52</sup> Koh有A-la̍h、Tō͘-má、Í-san；
<sup>53</sup> Ngá-lông、Pek-tha-phó͘-a、A-hui-ka；
<sup>54</sup> Hông-tha、Ki-lia̍t-a-pa，就是Hi-pek-lûn，Sé-jíⁿ；共九座城，kap伊ê鄉社。
<sup>55</sup> Koh有Má-hûn、Ka-bi̍t、Se-hut、Iû-tha；
<sup>56</sup> Iâ-su-lia̍t、Iok-tiān、Sat-lô-a；
<sup>57</sup> 該隱、Ki-pí-a、Têng-la̍p；共十座城，kap伊ê鄉社。
<sup>58</sup> Koh有Hap-hut、Pek-siok、Ki-tu̍t；
<sup>59</sup> Má-lia̍p、Pek-a-lo̍k、Í-le̍k-thê-kun；共六個城，kap伊ê鄉社。
<sup>60</sup> Koh有Ki-lia̍t-pa-le̍k，就是Ki-lia̍t-iâ-lîm、La̍h-pa；共兩座城，kap伊ê鄉社。
<sup>61</sup> Tī曠野有Pek-a-la̍h-pa、Bi̍t-teng、Se-ka-ka；
<sup>62</sup> Le̍k-san、鹽城、Ún-ki-tí；共六座城，kap伊ê鄉社。
<sup>63</sup> 論到tiàm tī耶路撒冷ê Iâ-pò͘-su人、猶大人bōe會趕in出去；總是Iâ-pò͘-su tī耶路撒冷kap猶大人相kap khiā起直到今á日。

</p></div><div class="p_right"><div class="chap">=== 約書亞記 · 第 15 章 ===</div><p>
<sup>1</sup> Iû-tāi chi-phài chiàu chong-cho̍k liam-khau só͘ tit-tio̍h ê tōe, sī tī ke̍k lâm-sì, kàu Í-tong ê kau-kài, ǹg-lâm ti̍t-kàu Sîm ê khòng-iá.
<sup>2</sup> In lâm-sì ê kài, sī tùi Iâm-hái ê ke̍k-thâu, chiū-sī ǹg-lâm ê hái-oan;
<sup>3</sup> thàng-kàu A-khek-la̍h-pin soaⁿ-phiâⁿ ê lâm-sì, liân-kàu Sîm, chiūⁿ-kàu Ka-te-su-pa-nî-a ê lâm-sì, koh kè Hi-su-lûn, chiūⁿ kàu A-ta̍t-jíⁿ, se̍h kàu Kah-ka;
<sup>4</sup> liân kàu Ap-bún, thàng-kàu Ai-ki̍p ê sió-hô, chit ê kài kàu hái ûi-chí;  che chiū-sī lín lâm-sì ê kài;
<sup>5</sup> tang-sì ê kài, chiū-sī Iâm-hái, kàu Iok-tàn hô-kháu; pak-sì ê kài, sī tùi Iok-tàn hô-kháu ê hái-oan khí;
<sup>6</sup> chiūⁿ-kàu Pek-hat-la̍h, kè Pek-a-la̍h-pa ê pak-sì, chiūⁿ-kàu Liû-piān ê kiáⁿ Pho-hán ê chio̍h-pôaⁿ;
<sup>7</sup> hit ê kài koh tùi A-kat ê soaⁿ-kok chiūⁿ-kàu Tí-phek, tùi pak-sì chiūⁿ-khì, ǹg A-to͘-bêng ê soaⁿ-phiâⁿ tùi-bīn ê Kiat-kah, tī hô ê lâm-pêng ê;  hit ê kài kàu Ún-sī-be̍k ê chúi, kàu Ún-lô-kiat ûi-chí;
<sup>8</sup> chit ê kài keng-kè Piān-him-lùn ê soaⁿ-kok, chiūⁿ kàu Iâ-pò͘-su soaⁿ-kîⁿ ê lâm-sì, (Iâ-pò͘-su chiū-sī Iâ-lō͘-sat-léng);  hit ê kài koh chiūⁿ-kàu Piān-him-lùn soaⁿ-kok sai-sì ê soaⁿ-téng, chiū-sī Lī-hoat-im soaⁿ-kok pak-sì ê ke̍k-thâu;
<sup>9</sup> hit ê kài koh tùi soaⁿ-téng kàu Nî-hut-to-a ê chúi-chôaⁿ, thàng-kàu Í-hut-lûn soaⁿ hiah ê siâⁿ; hit ê kài koh kàu Pa-la̍h,  (Pa-la̍h chiū-sī Ki-lia̍t-iâ-lîm);
<sup>10</sup> hit ê kài koh tùi Pa-la̍h ǹg sai-sì se̍h kàu Se-jíⁿ soaⁿ, kè-kàu Iâ-lîm soaⁿ-piⁿ ê pak-pêng (Iâ-lîm chiū-sī Ki-sat-lûn), koh lo̍h-khì kàu Pek-sī-be̍k, keng-kè Têng-la̍p;
<sup>11</sup> hit ê kài koh thàng-kàu Í-kek-lûn piⁿ-á ê pak-sì, hit ê kài sòa kàu Si-kí-lûn, keng-kè kàu Pa-la̍h soaⁿ, koh thàng-kàu Ngá-pí-liap; chit ê kài kàu hái ûi-chí;
<sup>12</sup> sai-sì ê kài kàu tōa-hái, kap i ê hái-kîⁿ.  Che sī Iû-tāi lâng, chiàu in ê chong-cho̍k, sì-ûi ê kau-kài.
<sup>13</sup> Chiàu Iâ-hô-hoa bēng-lēng Iok-su-a ê, i chiū tī Iû-tāi ê cho̍k-tiong, chiong chi̍t-hūn hō͘ Iâ-hu-nî ê kiáⁿ Ka-le̍k chòe-gia̍p, chiū-sī Ki-lia̍t-a-pa, iā miâ Hi-pek-lûn; A-pa sī A-la̍p cho̍k ê chó͘.
<sup>14</sup> Ka-le̍k tùi hia kóaⁿ-chhut A-la̍p saⁿ ê kiáⁿ, chiū-sī Sī-su, A-hi-bān, That-mái, lóng sī A-la̍p ê kiáⁿ.
<sup>15</sup> Koh tùi hia chiūⁿ-khì kong Tí-phek khiā-khí ê peh-sìⁿ; chit ê Tí-phek chêng miâ kiò Ki-lia̍t-se-hut.
<sup>16</sup> Ka-le̍k kóng, Nā ū lâng phah Ki-lia̍t-se-hut lâi chhú i, góa beh chiong góa ê cha-bó͘-kiáⁿ Ap-sat hō͘ i chòe-bó͘.
<sup>17</sup> Ka-le̍k ê hiaⁿ-tī Ki-la̍p-su ê kiáⁿ Gô-tô-liap chhú i; i chiū chiong i ê cha-bó͘-kiáⁿ Ap-sat hō͘ i chòe-bó͘.
<sup>18</sup> Ap-sat kè-mn̂g ê sî, khǹg tiōng-hu tùi in lāu-pē thó chi̍t khu chhân;  Ap-sat tùi lû lo̍h-lâi; Ka-le̍k mn̄g kóng, Lí beh sím-mi̍h ah?
<sup>19</sup> I kóng, Kiû lí sù-hok góa; lí í-keng an-tì góa tī lâm-hng ê tōe, kiû lí hō͘ góa chúi-chôaⁿ.  I chiū ēng téng ê chúi-chôaⁿ, ē ê chúi-chôaⁿ hō͘ i.
<sup>20</sup> Che sī Iû-tāi lâng ê chi-phài só͘ tit-tio̍h ê gia̍p, chiàu i ê chong-cho̍k.
<sup>21</sup> Iû-tāi lâng ê chi-phài lâm-sì ke̍k-thâu ê siâⁿ, kap Í-tong kau-kài saⁿ-kūn ê, chiū-sī Kah-siat, Í-tek, Ngá-ko͘-jíⁿ;
<sup>22</sup> Ki-ná, Tí-mô͘-ná, A-tāi-ta̍t;
<sup>23</sup> Ki-te-su, Hā-só, Í-thê-lâm;
<sup>24</sup> Se-hut, Thê-liān, Pí-a-lio̍k;
<sup>25</sup> Hā-só-hap-tāi-tha, Ka-lio̍k-hi-su-lûn, (chiū-sī Hā-só);
<sup>26</sup> A-bān, Sī-má, Mô͘-la̍h-tāi;
<sup>27</sup> Hap-sat-ka-tāi, Hek-si̍t-bûn, Pek-phàⁿ-lia̍t;
<sup>28</sup> Hap-sat-su-a, Pia̍t-sī-pa, Pí-su-iok-tha;
<sup>29</sup> Pa-la̍h, Í-in, Í-sim;
<sup>30</sup> I-le̍k-to-lia̍p, Ki-sit, Hô-jíⁿ-má;
<sup>31</sup> Sé-kek-la̍h, Be̍k-má-ná, Sam-sat-ná;
<sup>32</sup> Lī-pa-bu̍t, Si̍t-him, A-in, Lîm-bûn; kiōng jī-cha̍p-káu chō siâⁿ, kap in ê hiuⁿ-siā.
<sup>33</sup> Tī pîⁿ-iûⁿ ū Í-si̍t-tô, Só-la̍h, A-si̍t-ná;
<sup>34</sup> Sat-lô-a, Ún-kan-lêng, Tha-phó͘-a, Í-lâm;
<sup>35</sup> Iâ-boa̍t, A-tō͘-lân, So-ko, A-se-ka;
<sup>36</sup> Sa-la̍h-im, A-tí-tha-im, Ki-tí-la̍h, Ki-tí-lô-tha-im; kiōng cha̍p-sì chō siâⁿ, kap i ê hiuⁿ-siā.
<sup>37</sup> Sé-lâm, Hap-tāi-sa, Be̍k-tāi-ka-tek;
<sup>38</sup> Tí-liân, Bí-su-pa, Iok-thiap;
<sup>39</sup> La̍h-kiat, Pho-su-ka, I-ki-lûn;
<sup>40</sup> Ka-pún, La̍h-bān, Ki-thê-lī;
<sup>41</sup> Ki-te-lô, Pek-tāi-kún, Ná-má, Má-ki-tāi; kiōng cha̍p-la̍k chō siâⁿ, kap i ê hiuⁿ-siā.
<sup>42</sup> Li̍p-ná, Í-thiap, A-san;
<sup>43</sup> Ek-hut-tha, A-si̍t-ná, Nî-sek;
<sup>44</sup> Ki-i-la̍h, A-kek-sek, Má-lī-sa; kiōng káu chō siâⁿ, kap i ê hiuⁿ-siā.
<sup>45</sup> Koh ū Í-kek-lûn kap i ê koe-chhī, i ê hiuⁿ-siā;
<sup>46</sup> tùi Í-kek-lûn kàu hái, it-chhè óa-kūn A-si̍t-tu̍t ê, kap i ê hiuⁿ-siā.
<sup>47</sup> A-si̍t-tu̍t kap i ê koe-chhī, i ê hiuⁿ-siā;  Ka-sat, kap i ê koe-chhī, i ê hiuⁿ-siā; kàu Ai-ki̍p sió-hô, kap tōa-hái, í-ki̍p i ê hái-kîⁿ.
<sup>48</sup> Tī soaⁿ-tōe ū Sa-bi̍t, Ngá-thê-jíⁿ, So-ko;
<sup>49</sup> Tāi-ná, Ki-lia̍t-sat-ná, chiū-sī Tí-phek;
<sup>50</sup> A-ná-pek, Í-si̍t-thê-bo̍k,  A-liām;
<sup>51</sup> Ko-san, Hô-lûn, Ki-lô;  kiōng cha̍p-it chō siâⁿ, kap i ê hiuⁿ-siā.
<sup>52</sup> Koh ū A-la̍h, Tō͘-má, Í-san;
<sup>53</sup> Ngá-lông, Pek-tha-phó͘-a, A-hui-ka;
<sup>54</sup> Hông-tha, Ki-lia̍t-a-pa, chiū-sī Hi-pek-lûn, Sé-jíⁿ;  kiōng káu chō siâⁿ, kap i ê hiuⁿ-siā.
<sup>55</sup> Koh ū Má-hûn, Ka-bi̍t, Se-hut, Iû-tha;
<sup>56</sup> Iâ-su-lia̍t, Iok-tiān, Sat-lô-a;
<sup>57</sup> Kai-ún, Ki-pí-a, Têng-la̍p;  kiōng cha̍p chō siâⁿ, kap i ê hiuⁿ-siā.
<sup>58</sup> Koh ū Hap-hut, Pek-siok, Ki-tu̍t;
<sup>59</sup> Má-lia̍p, Pek-a-lo̍k, Í-le̍k-thê-kun;  kiōng la̍k ê siâⁿ, kap i ê hiuⁿ-siā.
<sup>60</sup> Koh ū Ki-lia̍t-pa-le̍k, chiū-sī Ki-lia̍t-iâ-lîm, La̍h-pa; kiōng nn̄g chō siâⁿ, kap i ê hiuⁿ-siā.
<sup>61</sup> Tī khòng-iá ū Pek-a-la̍h-pa, Bi̍t-teng, Se-ka-ka;
<sup>62</sup> Le̍k-san, Iâm-siâⁿ, Ún-ki-tí;  kiōng la̍k chō siâⁿ, kap i ê hiuⁿ-siā.
<sup>63</sup> Lūn-kàu tiàm tī Iâ-lō͘-sat-léng ê Iâ-pò͘-su lâng, Iû-tāi lâng bōe-ōe kóaⁿ in chhut-khì; chóng-sī Iâ-pò͘-su tī Iâ-lō͘-sat-léng kap Iû-tāi lâng saⁿ-kap khiā-khí ti̍t-kàu kin-á-ji̍t.

</p></div></div><div class="p_outer"><div class="p_left"> <div class="chap">=== 約書亞記 · 第 16 章 ===</div><p>
<sup>1</sup> 約瑟ê kiáⁿ孫liam-khau所得tio̍h ê地，是tùi óa近耶利哥ê約旦河起，tī耶利哥水ê東pêng，tùi耶利哥上去，thàng過山地ê曠野，到Pek-te̍k-lī；
<sup>2</sup> koh tùi Pek-te̍k-lī到Lō͘-su，連到A-ki人ê境界，到A-tha-lio̍k；
<sup>3</sup> koh ǹg西落去到Ap-lī-thê人ê境界，到下面ê Pek-hô-lûn ê境界，直到Ki-sek，thàng到海為止。
<sup>4</sup> 約瑟ê kiáⁿ Má-ná-se、Í-hoat-liân就得tio̍h這做in ê業。
<sup>5</sup> Í-hoat-liân kiáⁿ孫ê境界，照in ê宗族所得tio̍h ê，記tī下面；in ê業東勢ê界是A-tha-lio̍k-a-ta̍t到頂面ê Pek-hô-lûn；
<sup>6</sup> Hit-ê界ǹg西thàng到北pêng ê Bi̍t-bí-tha，hit-ê界ǹg東se̍h到Tha-la̍p-sī-lô，koh連到Ngá-lô-hap ê東pêng。
<sup>7</sup> Tùi Ngá-lô-hap落去到A-tha-lio̍k，koh到Ná-la̍h，透到耶利哥，thàng到約旦為止。
<sup>8</sup> Hit-ê界tùi Tha-phó͘-a ǹg西，到Ka-ná河，thàng到海為止。這就是Í-hoat-liân人ê支派，照in ê宗族，所得tio̍h ê業。
<sup>9</sup> 另外tī Má-ná-se kiáⁿ孫ê業中，有分別ê城；hiah-ê城，kap伊ê鄉社，lóng分hō͘ Í-hoat-liân人。
<sup>10</sup> In無趕出tiàm tī Ki-sek ê迦南人；總是迦南人tiàm tī Í-hoat-liân人ê中間，做苦工ê奴僕，到今á日。

</p></div><div class="p_right"><div class="chap">=== 約書亞記 · 第 16 章 ===</div><p>
<sup>1</sup> Iok-sek ê kiáⁿ-sun liam-khau só͘ tit-tio̍h ê tōe, sī tùi óa-kūn Iâ-lī-ko ê Iok-tàn hô khí, tī Iâ-lī-ko chúi ê tang-pêng, tùi Iâ-lī-ko chiūⁿ-khì, thàng-kè soaⁿ-tōe ê khòng-iá, kàu Pek-te̍k-lī;
<sup>2</sup> koh tùi Pek-te̍k-lī kàu Lō͘-su, liân kàu A-ki lâng ê kéng-kài, kàu A-tha-lio̍k;
<sup>3</sup> koh ǹg-sai lo̍h-khì kàu Ap-lī-thê lâng ê kéng-kài, kàu ē-bīn ê Pek-hô-lûn ê kéng-kài, ti̍t-kàu Ki-sek, thàng-kàu hái ûi-chí.
<sup>4</sup> Iok-sek ê kiáⁿ Má-ná-se Í-hoat-liân chiū tit-tio̍h che chòe in ê gia̍p.
<sup>5</sup> Í-hoat-liân kiáⁿ-sun ê kéng-kài, chiàu in ê chong-cho̍k só͘ tit-tio̍h ê, kì tī ē-bīn;  in ê gia̍p tang-sì ê kài sī A-tha-lio̍k-a-ta̍t kàu téng-bīn ê Pek-hô-lûn;
<sup>6</sup> hit ê kài ǹg sai thàng-kàu pak-pêng ê Bi̍t-bí-tha, hit ê kài ǹg tang se̍h kàu Tha-la̍p-sī-lô, koh liân kàu Ngá-lô-hap ê tang-pêng.
<sup>7</sup> Tùi Ngá-lô-hap lo̍h-khì kàu A-tha-lio̍k, koh kàu Ná-la̍h, thàu-kàu Iâ-lī-ko, thàng-kàu Iok-tàn ûi-chí.
<sup>8</sup> Hit ê kài tùi Tha-phó͘-a ǹg-sai, kàu Ka-ná hô, thàng-kàu hái ûi-chí.  Che chiū-sī Í-hoat-liân lâng ê chi-phài, chiàu in ê chong-cho̍k, só͘ tit-tio̍h ê gia̍p.
<sup>9</sup> Lēng-gōa tī Má-ná-se kiáⁿ-sun ê gia̍p-tiong, ū hun-piat ê siâⁿ;  hiah ê siâⁿ, kap i ê hiuⁿ-siā, lóng pun hō͘ Í-hoat-liân lâng.
<sup>10</sup> In bô kóaⁿ-chhut tiàm tī Ki-sek ê Ka-lâm lâng; chóng-sī Ka-lâm lâng tiàm tī Í-hoat-liân lâng ê tiong-kan, chòe khó͘-kang ê lô͘-po̍k, kàu kin-á-ji̍t.

</p></div></div><div class="p_outer"><div class="p_left"> <div class="chap">=== 約書亞記 · 第 17 章 ===</div><p>
<sup>1</sup> 這是Má-ná-se ê支派liam-khau所得tio̍h ê業；因為伊是約瑟ê大kiáⁿ。論到Má-kiat，是Má-ná-se ê大kiáⁿ，Ki-lia̍t ê老父，因為伊是勇士，就得tio̍h Ki-lia̍t kap Pa-san。
<sup>2</sup> Má-ná-se其餘ê kiáⁿ孫，照in ê宗族，liam-khau分地；就是A-pí-í-siā ê kiáⁿ孫，Hi-le̍k ê kiáⁿ孫，A-su-lia̍t ê kiáⁿ孫，示劍ê kiáⁿ孫，Hi-hut ê kiáⁿ孫，Sī-bí-tāi ê kiáⁿ孫；chiah-ê照in ê宗族，lóng是約瑟ê kiáⁿ Má-ná-se ê ta-po͘丁。
<sup>3</sup> Má-ná-se ê元孫，Má-kiat ê曾孫，Ki-lia̍t ê孫，Hi-hut ê kiáⁿ Se-lô-hui-hap無kiáⁿ，只有cha-bó͘-kiáⁿ；伊ê cha-bó͘-kiáⁿ名叫Má-la̍h、挪亞、Hat-la̍h、Bi̍t-ka、Tek-sat。
<sup>4</sup> In來到祭司Í-lī-a-sat kap Lùn ê kiáⁿ約書亞，kap眾首領ê面前，講：耶和華bat命令摩西，tī阮兄弟中分業hō͘阮；伊就照耶和華所命令ê，tī in老父ê兄弟中，分業hō͘ in。
<sup>5</sup> Tī約旦hit-pêng、Ki-lia̍t kap Pa-san地以外，Má-ná-se koh liam-khau得tio̍h十份ê地。
<sup>6</sup> 因為Má-ná-se hiah-ê cha-bó͘孫，tī Má-ná-se ê kiáⁿ孫中，得tio̍h業。Ki-lia̍t地是屬Má-ná-se其餘ê kiáⁿ孫。
<sup>7</sup> Má-ná-se ê地界，tùi A-siat起，到示劍ê頭前e5Bit8-bí-tha，hit-ê界ǹg chiàⁿ手pêng，到Ún-tha-phó͘-a khiā起ê百姓hia。
<sup>8</sup> Tha-phó͘-a ê地歸Má-ná-se；獨獨Má-ná-se ê交界ê Tha-phó͘-a歸Í-hoat-liân ê kiáⁿ孫。
<sup>9</sup> 伊ê界落去到Ka-ná河；tī河ê南pêng，tī Má-ná-se hiah-ê城ê中間，chiah-ê城是屬Í-hoat-liân；Má-ná-se ê地界是tī河ê北勢，thàng到海為止。
<sup>10</sup> 南屬Í-hoat-liân，北屬Má-ná-se，用海做伊ê界；北pêng到A-siat，東pêng到Í-sat-ka。
<sup>11</sup> Má-ná-se tī Í-sat-ka kap A-siat ê境內，有Pek-siān kap伊ê鄉社，Í-pek-liân kap伊ê鄉社，Tô-jíⁿ khiā起ê百姓kap伊ê鄉社；koh有三所在山地，就是Ún-to-jíⁿ kap伊ê鄉社，Tha-la̍p khiā起ê百姓kap伊ê鄉社，Bí-kiat-to khiā起ê百姓kap伊ê鄉社。
<sup>12</sup> 總是Má-ná-se ê kiáⁿ孫bōe會趕出hiah-ê城ê百姓；迦南人決意beh tiàm tī hit-ê地；
<sup>13</sup> 到以色列人強盛ê時就hō͘迦南人做苦工，無一盡趕in出。
<sup>14</sup> 約瑟ê kiáⁿ孫對約書亞講：耶和華平時賜福阮，阮就成做大族，你啥事kan-ta用一khau ê份額hō͘阮做業ah？
<sup>15</sup> 約書亞對in講，Lín若果然成做大族，Í-hoat-liân地對tī lín是khah 狹細，就你thang上去樹林，tī Pí-lī-sé人、Lī-hoa̍t-im人ê地，tī-hia為家己來開墾。
<sup>16</sup> 約瑟ê kiáⁿ孫講：hit-ê地無夠額容允阮；koh tiàm tī平洋ê迦南人，就是tiàm-tī Pek-siān kap伊ê鄉社，kap tiàm Iâ-su-lia̍t平洋ê人，lóng有鐵車。
<sup>17</sup> 約書亞對約瑟ê家，就是Í-hoat-liân kap Má-ná-se ê人，講：你是大族koh強盛；m̄-nā一khau ê份額，
<sup>18</sup> 山地也beh歸你；雖然是樹林你也thang剉伊；伊ê極頭也beh屬你；迦南人雖然有鐵車，koh強盛，你也會趕in出去。

</p></div><div class="p_right"><div class="chap">=== 約書亞記 · 第 17 章 ===</div><p>
<sup>1</sup> Che sī Má-ná-se ê chi-phài liam-khau só͘ tit-tio̍h ê gia̍p;  in-ūi i sī Iok-sek ê tōa-kiáⁿ.  Lūn-kàu Má-kiat, sī Má-ná-se ê tōa-kiáⁿ, Ki-lia̍t ê lāu-pē, in-ūi i sī ióng-sū, chiū tit-tio̍h Ki-lia̍t kap Pa-san.
<sup>2</sup> Má-ná-se kî-û ê kiáⁿ-sun, chiàu in ê chong-cho̍k, liam-khau pun-tōe; chiū-sī A-pí-í-siā ê kiáⁿ-sun, Hi-le̍k ê kiáⁿ-sun, A-su-lia̍t ê kiáⁿ-sun, Sī-kiàm ê kiáⁿ-sun, Hi-hut ê kiáⁿ-sun, Sī-bí-tāi ê kiáⁿ-sun; chiah-ê chiàu in ê chong-cho̍k, lóng sī Iok-sek ê kiáⁿ Má-ná-se ê ta-po͘-teng.
<sup>3</sup> Má-ná-se ê goân-sun, Má-kiat ê cheng-sun, Ki-lia̍t ê sun, Hi-hut ê kiáⁿ Se-lô-hui-hap bô kiáⁿ, chí-ū cha-bó͘-kiáⁿ; i ê cha-bó͘-kiáⁿ miâ-kiò Má-la̍h, Ná-a, Hat-la̍h, Bi̍t-ka, Tek-sat.
<sup>4</sup> In lâi kàu chè-si Í-lī-a-sat kap Lùn ê kiáⁿ Iok-su-a, kap chèng siú-léng ê bīn-chêng, kóng, Iâ-hô-hoa bat bēng-lēng Mô͘-se, tī goán hiaⁿ-tī-tiong pun gia̍p hō͘ goán;  i chiū chiàu Iâ-hô-hoa só͘ bēng-lēng ê, tī in lāu-pē ê hiaⁿ-tī-tiong, pun gia̍p hō͘ in.
<sup>5</sup> Tī Iok-tàn hit-pêng, Ki-lia̍t kap Pa-san tōe í-gōa, Má-ná-se koh liam-khau tit-tio̍h cha̍p-hūn ê tōe.
<sup>6</sup> In-ūi Má-ná-se hiah ê cha-bó͘-sun, tī Má-ná-se ê kiáⁿ-sun-tiong, tit-tio̍h gia̍p.  Ki-lia̍t tōe sī sio̍k Má-ná-se kî-û ê kiáⁿ-sun.
<sup>7</sup> Má-ná-se ê tōe-kài, tùi A-siat khí, kàu Sī-kiàm ê thâu-chêng ê Bi̍t-bí-tha, hit ê kài ǹg chiàⁿ-chhiú-pêng, kàu Ún-tha-phó͘-a khiā-khí ê peh-sìⁿ hia.
<sup>8</sup> Tha-phó͘-a ê tōe kui Má-ná-se; to̍k-to̍k Má-ná-se ê kau-kài ê Tha-phó͘-a kui Í-hoat-liân ê kiáⁿ-sun.
<sup>9</sup> I ê kài lo̍h-khì kàu Ka-ná hô; tī hô ê lâm-pêng, tī Má-ná-se hiah ê siâⁿ ê tiong-kan, chiah ê siâⁿ sī sio̍k Í-hoat-liân;  Má-ná-se ê tōe-kài sī tī hô ê pak-sì, thàng-kàu hái ûi-chí.
<sup>10</sup> Lâm sio̍k Í-hoat-liân, pak sio̍k Má-ná-se, ēng hái chòe i ê kài; pak-pêng kàu A-siat, tang-pêng kàu Í-sat-ka.
<sup>11</sup> Má-ná-se tī Í-sat-ka kap A-siat ê kéng-lāi, ū Pek-siān kap i ê hiuⁿ-siā, Í-pek-liân kap i ê hiuⁿ-siā, Tô-jíⁿ khiā-khí ê peh-sìⁿ kap i ê hiuⁿ-siā;  koh ū saⁿ só͘-chāi soaⁿ-tōe, chiū-sī Ún-to-jíⁿ kap i ê hiuⁿ-siā, Tha-la̍p khiā-khí ê peh-sìⁿ kap i ê hiuⁿ-siā, Bí-kiat-to khiā-khí ê peh-sìⁿ kap i ê hiuⁿ-siā.
<sup>12</sup> Chóng-sī Má-ná-se ê kiáⁿ-sun bōe-ōe kóaⁿ-chhut hiah ê siâⁿ ê peh-sìⁿ;  Ka-lâm lâng koat-ì beh tiàm tī hit ê tōe;
<sup>13</sup> kàu Í-sek-lia̍t lâng kiông-sēng ê sî chiū hō͘ Ka-lâm lâng chòe khó͘-kang, bô it-chīn kóaⁿ in chhut.
<sup>14</sup> Iok-sek ê kiáⁿ-sun tùi Iok-su-a kóng, Iâ-hô-hoa pêng-sî sù-hok goán, goán chiū chiâⁿ-chòe tōa-cho̍k, lí siáⁿ-sū kan-ta ēng chi̍t-khau ê hūn-gia̍h hō͘ goán chòe-gia̍p ah?
<sup>15</sup> Iok-su-a tùi in kóng, Lín nā kó-jiân chiâⁿ-chòe tōa-cho̍k, Í-hoat-liân tōe tùi tī lín sī khah oe̍h-sòe, chiū lí thang chiūⁿ-khì chhiū-nâ, tī Pí-lī-sé lâng, Lī-hoa̍t-im lâng ê tōe, tī-hia ūi ka-kī lâi khai-khún.
<sup>16</sup> Iok-sek ê kiáⁿ-sun kóng, Hit ê tōe bô kàu-gia̍h iông-ún goán; koh tiàm tī pîⁿ-iûⁿ ê Ka-lâm lâng, chiū-sī tiàm-tī Pek-siān kap i ê hiuⁿ-siā, kap tiàm Iâ-su-lia̍t pîⁿ-iûⁿ ê lâng, lóng ū thih-chhia.
<sup>17</sup> Iok-su-a tùi Iok-sek ê ke, chiū-sī Í-hoat-liân kap Má-ná-se ê lâng, kóng, Lí sī tōa-cho̍k koh kiông-sēng; m̄-nā chi̍t-khau ê hūn-gia̍h,
<sup>18</sup> soaⁿ-tōe iā beh kui lí; sui-jiân sī chhiū-nâ lí iā thang chhò i; i ê ke̍k-thâu iā beh sio̍k lí; Ka-lâm lâng sui-jiân ū thih-chhia, koh kiông-sēng, lí iā ōe kóaⁿ in chhut-khì.

</p></div></div><div class="p_outer"><div class="p_left"> <div class="chap">=== 約書亞記 · 第 18 章 ===</div><p>
<sup>1</sup> 以色列人ê全會lóng聚集tī Sī-lô，搭會幕tī-hia；因為地方已經hō͘ in khah贏。
<sup>2</sup> 以色列人中，iáu有七支派未得tio̍h in ê業。
<sup>3</sup> 約書亞對以色列人講：耶和華，lín列祖ê上帝，所賞賜lín ê地，lín 延chhiân m̄去取伊，beh到tī時ah？
<sup>4</sup> Lín ta̍k支派tio̍h揀三人，我beh 差in去；in就起身遍行hit-ê地，照in ê份額畫圖，就tò來我chia。
<sup>5</sup> In tio̍h將地分做七份；猶大猶原tī南方，tiàm tī伊ê境內；約瑟家猶原tī北方tiàm tī伊ê境內。
<sup>6</sup> Lín tio̍h將地分做七份，畫圖the̍h來我chia；我就beh tī耶和華咱上帝ê面前kā lín liam-khau。
<sup>7</sup> 獨獨利未人tī lín中間無份，因為耶和華祭司ê職就是in ê業；Ka-tek、Liû-piān kap Má-ná-se半支派，已經tī約旦hit-pêng東勢得tio̍h地做業，就是耶和華ê奴僕摩西所hō͘ in ê。
<sup>8</sup> Hiah-ê人起身去；約書亞命令hiah-ê去beh畫地圖ê人講：lín去遍行hit-ê地，畫圖倒tńg來我chia；我beh tī Sī-lô chia，耶和華ê面前，kā lín liam-khau。
<sup>9</sup> In就去，遍行hit-ê地，照in ê城畫做七份，記tī冊裡，倒tńg到Sī-lô ê營中，見約書亞。
<sup>10</sup> 約書亞就tī Sī-lô耶和華ê面前，kā in liam-khau；約書亞tī-hia分地hō͘以色列人，照in ê宗族。
<sup>11</sup> Kā便雅憫ê支派liam-khau，照in ê宗族所得tio̍h ê地；hit-ê界是tī猶大ê kiáⁿ孫，約瑟ê kiáⁿ孫ê中間。
<sup>12</sup> In北pêng ê界，是tùi約旦河起；伊ê界上去到耶利哥邊á ê北勢，koh上去，pôaⁿ過山，ǹg西勢去，直直到Pek-a-bûn ê曠野。
<sup>13</sup> Hit-ê界tùi-hia去到Lō͘-su，到Lō͘-su南勢ê邊á ( Lō͘-su就是Pek-te̍k-lī) 伊ê界koh落去到A-tha-lio̍k-a-ta̍t，óa近下面ê Pek-hô-lûn南pêng ê山；
<sup>14</sup> 伊ê界tùi西勢oat落南，tùi Pek-hô-lûn頭前南勢ê山，直到猶大人ê城Ki-lia̍t-pa-le̍k，(就是Ki-lia̍t-iâ-lîm) ；這是in西勢ê界。
<sup>15</sup> 南pêng是tùi Ki-lia̍t-iâ-lîm ê極頭起；伊ê界tùi西勢出，到Nî-hut-to-a ê水泉；
<sup>16</sup> 伊ê界koh落去到Piān-him-lùn山谷對面ê山邊，就是Lī-hoa̍t-im山谷北勢ê山；koh落去到Him-lùn山谷，到Iâ-pò͘-su ê南pêng；koh落去到Ún-lô-kiat；
<sup>17</sup> koh tùi北勢出去，到Ún-sī-le̍k，出去到A-to͘-bêng山坪對面ê Ki-lī-lio̍k，koh落去到Liû-piān ê kiáⁿ Pho-hán ê石磐。
<sup>18</sup> koh去A-la̍h-pa對面北勢ê邊á，落去到A-la̍h-pa；
<sup>19</sup> 伊ê界到Pek-hat-la̍h 北勢ê邊á；chit-ê界直直到鹽海北pêng ê海灣，就是約旦南勢ê河口；這是伊南pêng ê界；
<sup>20</sup> 東pêng ê界到約旦河。這是便雅憫人ê業，照in ê宗族，in四圍ê交界。
<sup>21</sup> 便雅憫ê支派照in ê宗族所得tio̍h ê城，就是耶利哥、Pek-hat-la̍h、I-be̍k-ki-sek；
<sup>22</sup> Pek-a-la̍h-pa、Sé-má-liám、Pek-te̍k-lī；
<sup>23</sup> A-bûn、Pa-la̍h、Gô-hut-la̍h；
<sup>24</sup> Ki-hoat-a-mô͘-nî、Gô-hut-nî、Ka-pa；共十二座城，kap伊ê鄉社。
<sup>25</sup> Koh有Ki-piàn、La̍h-má、Pí-lo̍k；
<sup>26</sup> Bí-su-pa、Ki-hui-la̍h、Mô͘-sat；
<sup>27</sup> Lī-kian、I-lī-pì-le̍k、Tha-la̍h-la̍h；
<sup>28</sup> Sé-la̍h、Í-lī-hut、Iâ-pò͘-su，就是耶路撒冷、Ki-pí-a、Ki-lia̍t；共十四座城，kap伊ê鄉社。這是便雅憫人所得tio̍h ê業，照in ê宗族。

</p></div><div class="p_right"><div class="chap">=== 約書亞記 · 第 18 章 ===</div><p>
<sup>1</sup> Í-sek-lia̍t lâng ê choân-hōe lóng chū-chi̍p tī Sī-lô, tah hōe-bō͘ tī-hia;  in-ūi tōe-hng í-keng hō͘ in khah-iâⁿ.
<sup>2</sup> Í-sek-lia̍t lâng tiong, iáu ū chhit chi-phài bē tit-tio̍h in ê gia̍p.
<sup>3</sup> Iok-su-a tùi Í-sek-lia̍t lâng kóng, Iâ-hô-hoa, lín lia̍t-chó͘ ê Siōng-tè, só͘ siúⁿ-sù lín ê tōe, lín iân-chhiân m̄-khì chhú i, beh kàu tī-sî ah?
<sup>4</sup> Lín ta̍k chi-phài tio̍h kéng saⁿ-lâng, góa beh chhe in khì;  in chiū khí-sin piàn-kiâⁿ hit ê tōe, chiàu in ê hūn-gia̍h ūi-tô͘, chiū tò-lâi góa chia.
<sup>5</sup> In tio̍h chiong tōe pun chòe chhit-hūn;  Iû-tāi iû-goân tī lâm-hng, tiàm tī i ê kéng-lāi;  Iok-sek ke iû-goân tī pak-hng tiàm tī i ê kéng-lāi.
<sup>6</sup> Lín tio̍h chiong tōe pun chòe chhit-hūn, ūi-tô͘ the̍h-lâi góa chia;  góa chiū beh tī Iâ-hô-hoa lán Siōng-tè ê bīn-chêng kā lín liam-khau.
<sup>7</sup> To̍k-to̍k Lī-bī lâng tī lín tiong-kan bô hūn, in-ūi Iâ-hô-hoa chè-si ê chit chiū-sī in ê gia̍p;  Ka-tek Liû-piān kap Má-ná-se pòaⁿ-chi-phài, í-keng tī Iok-tàn hit-pêng tang-sì tit-tio̍h tōe chòe-gia̍p, chiū-sī Iâ-hô-hoa ê lô͘-po̍k Mô͘-se só͘ hō͘ in ê .
<sup>8</sup> Hiah ê lâng khí-sin khì; Iok-su-a bēng-lēng hiah-ê khì beh ūi tē-tô͘ ê lâng kóng, Lín khì piàn-kiâⁿ hit ê tōe, ūi-tô͘ tò-tńg-lâi góa chia;  góa beh tī Sī-lô chia, Iâ-hô-hoa ê bīn-chêng, kā lín liam-khau.
<sup>9</sup> In chiū khì, piàn-kiâⁿ hit ê tōe, chiàu in ê siâⁿ ūi-chòe chhit-hūn, kì tī chheh-ni̍h, tò-tńg kàu Sī-lô ê iâⁿ-tiong, kìⁿ Iok-su-a.
<sup>10</sup> Iok-su-a chiū tī Sī-lô Iâ-hô-hoa ê bīn-chêng, kā in liam-khau;  Iok-su-a tī-hia pun-tōe hō͘ Í-sek-lia̍t lâng, chiàu in ê chong-cho̍k.
<sup>11</sup> Kā Piān-ngá-bín ê chi-phài liam-khau, chiàu in ê chong-cho̍k só͘ tit-tio̍h ê tōe;  hit ê kài sī tī Iû-tāi ê kiáⁿ-sun, Iok-sek ê kiáⁿ-sun ê tiong-kan.
<sup>12</sup> In pak-pêng ê kài, sī tùi Iok-tàn hô khí; i ê kài chiūⁿ-khì kàu Iâ-lī-ko piⁿ-á ê pak-sì, koh chiūⁿ-khì, pôaⁿ-kè soaⁿ, ǹg sai-sì khì, ti̍t-ti̍t kàu Pek-a-bûn ê khòng-iá.
<sup>13</sup> Hit ê kài tùi-hia khì kàu Lō͘-su, kàu Lō͘-su lâm-sì ê piⁿ-á ( Lō͘-su chiū-sī Pek-te̍k-lī)  I ê kài koh lo̍h-khì kàu A-tha-lio̍k-a-ta̍t, óa-kūn ē-bīn ê Pek-hô-lûn lâm-pêng ê soaⁿ;
<sup>14</sup> i ê kài tùi sai-sì oat-lo̍h lâm, tùi Pek-hô-lûn thâu-chêng lâm-sì ê soaⁿ, ti̍t-kàu Iû-tāi lâng ê siâⁿ Ki-lia̍t-pa-le̍k, (chiū-sī Ki-lia̍t-iâ-lîm); che sī in sai-sì ê kài.
<sup>15</sup> Lâm-pêng sī tùi Ki-lia̍t-iâ-lîm ê ke̍k-thâu khí; i ê kài tùi sai-sì chhut, kàu Nî-hut-to-a ê chúi-chôaⁿ;
<sup>16</sup> i ê kài koh lo̍h-khì kàu Piān-him-lùn soaⁿ-kok tùi-bīn ê soaⁿ-piⁿ, chiū-sī Lī-hoa̍t-im soaⁿ-kok pak-sì ê soaⁿ; koh lo̍h-khì kàu Him-lùn soaⁿ-kok, kàu Iâ-pò͘-su ê lâm-pêng; koh lo̍h-khì kàu Ún-lô-kiat;
<sup>17</sup> koh tùi pak-sì chhut-khì, kàu Ún-sī-le̍k, chhut-khì kàu A-to͘-bêng soaⁿ-phiâⁿ tùi-bīn ê Ki-lī-lio̍k, koh lo̍h-khì kàu Liû-piān ê kiáⁿ Pho-hán ê chio̍h-pôaⁿ.
<sup>18</sup> Koh khì A-la̍h-pa tùi-bīn pak-sì ê piⁿ-á, lo̍h-khì kàu A-la̍h-pa;
<sup>19</sup> i ê kài kàu Pek-hat-la̍h pak-sì ê piⁿ-á;  chit ê kài ti̍t-ti̍t kàu Iâm-hái pak-pêng ê hái-oan, chiū-sī Iok-tàn lâm-sì ê hô-kháu;  che sī i lâm-pêng ê kài;
<sup>20</sup> tang-pêng ê kài kàu Iok-tàn hô.  Che sī Piān-ngá-bín lâng ê gia̍p, chiàu in ê chong-cho̍k, in sì-ûi ê kau-kài.
<sup>21</sup> Piān-ngá-bín ê chi-phài chiàu in ê chong-cho̍k só͘ tit-tio̍h ê siâⁿ, chiū-sī Iâ-lī-ko, Pek-hat-la̍h, I-be̍k-ki-sek;
<sup>22</sup> Pek-a-la̍h-pa, Sé-má-liám, Pek-te̍k-lī;
<sup>23</sup> A-bûn, Pa-la̍h, Gô-hut-la̍h;
<sup>24</sup> Ki-hoat-a-mô͘-nî, Gô-hut-nî, Ka-pa;  kiōng cha̍p-jī chō siâⁿ, kap i ê hiuⁿ-siā.
<sup>25</sup> Koh ū Ki-piàn, La̍h-má, Pí-lo̍k;
<sup>26</sup> Bí-su-pa, Ki-hui-la̍h, Mô͘-sat;
<sup>27</sup> Lī-kian, I-lī-pì-le̍k, Tha-la̍h-la̍h;
<sup>28</sup> Sé-la̍h, Í-lī-hut, Iâ-pò͘-su, chiū-sī Iâ-lō͘-sat-léng, Ki-pí-a, Ki-lia̍t;  kiōng cha̍p-sì chō siâⁿ, kap i ê hiuⁿ-siā.  Che sī Piān-ngá-bín lâng só͘ tit-tio̍h ê gia̍p, chiàu in ê chong-cho̍k.

</p></div></div><div class="p_outer"><div class="p_left"> <div class="chap">=== 約書亞記 · 第 19 章 ===</div><p>
<sup>1</sup> 第二pái liam-khau是為tio̍h西門，就是為tio̍h西門人ê支派；照in ê宗族。In ê業是tī猶大人ê業ê中間。
<sup>2</sup> In所得tio̍h ê產業，就是別士巴、Sī-pa、Mô͘-la̍h-tāi；
<sup>3</sup> Hap-sat-su-a、Pa-la̍h、Í-sim；
<sup>4</sup> I-lī-to-la̍h、Pí-thó͘-le̍k、Hô-jíⁿ-má；
<sup>5</sup> Sé-kek-la̍h、Pek-má-ka-phok、Hap-sat-so͘-sat；
<sup>6</sup> Pek-lī-pa-bu̍t、Sa-ló͘-hiám；共十三座城，kap伊ê鄉社。
<sup>7</sup> A-in、Lī-bûn、Í-thiap、A-san；共四座城，kap伊ê鄉社；
<sup>8</sup> kap chiah-ê城四圍一切ê鄉社，直到Pa-la̍h-pí-jíⁿ南勢ê La̍h-má。這是西門人ê支派所得tio̍h ê業，照in ê宗族。
<sup>9</sup> 西門人ê業是tùi猶大人ê業中得tio̍h ê；因為猶大人ê份業siuⁿ-chōe；所以西門人tī in ê業中得tio̍h業。
<sup>10</sup> 第三pái liam-khau是為tio̍h Se-pò͘-lûn人，照in ê宗族。
<sup>11</sup> In ê業ê地界是到Sat-li̍p；in ê界西勢上去到Má-la̍h-la̍h，透到Tāi-pa-siat，koh透到 Iok-liām頭前ê溪；
<sup>12</sup> koh tùi Sat-li̍p oat tùi東勢，ǹg日出ê所在，到Kiat-su-lio̍k-tha-po̍k ê交界；koh thàng到Tāi-pi-la̍h，上到Ngá-hui-a。
<sup>13</sup> Tùi hia ǹg東去到Ka-te̍k-hí-hut，koh到Í-te̍k-ka-sìn，koh出去Lîm-bûn，thàng到Nî-a；
<sup>14</sup> Hit-ê界tùi北方se̍h伊，到Hap-ná-tùn，thàng到I-hut-tha-i-le̍k ê山谷止；
<sup>15</sup> iáu有Ka-tha、Ná-hap-la̍h、Sin-lûn、Í-tāi-la̍h、伯利恆；共十二座城，kap in ê鄉社。
<sup>16</sup> Chiah-ê城，kap in ê鄉社，就是Se-pò͘-lûn人所得tio̍h ê業，照in ê宗族。
<sup>17</sup> 第四pái liam-khau為tio̍h Í-sat-ka，就是為tio̍h Í-sat-ka人，照in ê宗族；
<sup>18</sup> in ê地界有Iâ-su-lia̍t、Ki-so͘-lu̍t、Su-liām；
<sup>19</sup> Hap-hut-liân、Sī-àn、A-ná-hap-la̍h；
<sup>20</sup> La̍h-phek、Ki-siān、A-pia̍t；
<sup>21</sup> Lī-bia̍t、Ún-kan-lêng、Ún-hap-tāi、Pek-phàⁿ-siat；
<sup>22</sup> Hit-ê交界到Tha-po̍k、Sa-hap-sé-má、Pek-sī-be̍k；in ê界ê極頭是tī約旦；共十六座城，kap in ê鄉社。
<sup>23</sup> Chiah-ê城，kap in ê鄉社，就是Í-sat-ka人ê支派所得tio̍h ê業，照in ê宗族。
<sup>24</sup> 第五pái liam-khau是為tio̍h A-siat人ê支派，照in ê宗族。
<sup>25</sup> In ê地界是Hek-kah、Hap-lī、Pí-tiân、Ap-soah；
<sup>26</sup> A-la̍h-bí-le̍k、A-boa̍t、Bí-sa-le̍k，ǹg西勢到Ka-bi̍t，koh到Hi-hat-li̍p-la̍p；
<sup>27</sup> oat ǹg日出ê所在，到Pek-tāi-kún，thàng到Se-pò͘-lûn，oat北勢到I-hut-tha-i-le̍k山谷，到Pek-í-be̍k，kap Nî-gia̍p，也thàng到Ka-pō͘-le̍k ê tò-pêng。
<sup>28</sup> Koh到Gī-pek-lûn、Lī-ha̍p、Hap-bûn、Ka-ná，直到Se-tùn ê大城。
<sup>29</sup> Hit-ê界oat到La̍h-má，kap堅固ê城Chhui-lô；hit-ê界koh se̍h到Hô-sat；伊ê極頭到tī海，近A-hek-sek一帶ê地方；
<sup>30</sup> koh有O͘-má、A-hut、Lī-ha̍p；共二十二座城，kap伊ê鄉社。
<sup>31</sup> Chiah-ê城，kap in ê鄉社，就是A-siat人ê支派所得tio̍h ê業，照in ê宗族。
<sup>32</sup> 第六pái liam-khau為tio̍h Ná-hut-tha-lī人，就是Ná-hut-tha-lī ê人，照in ê宗族。
<sup>33</sup> In ê界是tùi Hi-lī-hut，tùi Sat-ná-im ê橡樹，tùi A-tāi-bí-nî-kiat，kap Ngá-pí-liap，直到La̍h-kiōng，thàng到約旦河；
<sup>34</sup> Hit-ê界oat ǹg西勢，到A-su-la̍p-tha-po̍k；tùi hia出去到Hō͘-kat，南pêng到Se-pò͘-lûn，西pêng到A-siat；koh ǹg日出ê所在，透到約旦河hia，到猶大。
<sup>35</sup> 堅固ê城就是Se-teng，Chhek-jíⁿ，Hap-boa̍t，La̍h-kah，Ki-nî-lia̍t；
<sup>36</sup> A-tāi-má，La̍h-má，Hā-só；
<sup>37</sup> Ki-te-su，Í-tek-lâi，Ún-hā-só；
<sup>38</sup> Í-lī-ún，Bi̍t-tāi-i-le̍k，Hô-liân，Pek-a-la̍p，Pek-sī-be̍k；共十九座城，kap in ê鄉社。
<sup>39</sup> Chiah-ê城kap in ê鄉社就是Ná-hut-tha-lī人ê支派所得tio̍h ê業，照in ê宗族。
<sup>40</sup> 第七pái liam-khau為tio̍h Tàn ê kiáⁿ孫ê支派，照in ê宗族。
<sup>41</sup> In ê業ê地界是Só-la̍h，Í-si̍t-tô，I-jíⁿ-sī-be̍k；
<sup>42</sup> Sa-la̍h-pin，A-ngá-lûn，I-thê-la̍h；
<sup>43</sup> Í-lûn，Têng-ná-tha，Í-kek-lûn；
<sup>44</sup> I-lī-thê-ki，Ki-pí-tùn，Pa-la̍h；
<sup>45</sup> I-ô͘-tek，Pí-nî-pí-la̍h，Ka-te̍k-lîm-bûn；
<sup>46</sup> Bí-iâ-khun，La̍h-khun，kap約-冇對面ê地界。
<sup>47</sup> Tàn ê kiáⁿ孫ê地界pôaⁿ過in ê本-業；因為Tàn ê kiáⁿ孫上去攻擊Lī-siān，來取伊，用刀thâi城內ê人，得tio̍h hit-ê城；用in祖公Tàn ê名叫Lī-siān做Tàn。
<sup>48</sup> Chiah-ê城，kap in ê鄉社，就是Tàn ê kiáⁿ孫ê支派所得tio̍h ê業，照in ê宗族。
<sup>49</sup> In照地界分地做業已經完，以色列人就tī in中間將地 hō͘ Lùn ê kiáⁿ約書亞做業。
<sup>50</sup> 照耶和華ê命令，將伊所求ê城hō͘伊，就是Í-hoat-liân山地ê Têng-ná-se-la̍h；伊就起hit-ê城，tiàm tī hit中間。
<sup>51</sup> Chiah-ê就是祭司Í-lī-a-sat，kap Lùn ê kiáⁿ約書亞，以及以色列人支派中ê族長，tī Sī-lô，tī會幕門口，耶和華ê面前，liam-khau所分ê業。Án-ni in分完hit-ê地。

</p></div><div class="p_right"><div class="chap">=== 約書亞記 · 第 19 章 ===</div><p>
<sup>1</sup> Tē-jī pái liam-khau sī ūi-tio̍h Se-biān, chiū-sī ūi-tio̍h Se-biān lâng ê chi-phài; chiàu in ê chong-cho̍k.  In ê gia̍p sī tī Iû-tāi lâng ê gia̍p ê tiong-kan.
<sup>2</sup> In só͘ tit-tio̍h ê sán-gia̍p, chiū-sī Pia̍t-sī-pa, Sī-pa, Mô͘-la̍h-tāi;
<sup>3</sup> Hap-sat-su-a, Pa-la̍h, Í-sim;
<sup>4</sup> I-lī-to-la̍h, Pí-thó͘-le̍k, Hô-jíⁿ-má;
<sup>5</sup> Sé-kek-la̍h, Pek-má-ka-phok, Hap-sat-so͘-sat;
<sup>6</sup> Pek-lī-pa-bu̍t, Sa-ló͘-hiám;  kiōng cha̍p-saⁿ chō siâⁿ, kap i ê hiuⁿ-siā.
<sup>7</sup> A-in, Lī-bûn, Í-thiap, A-san;  kiōng sì chō siâⁿ, kap i ê hiuⁿ-siā;
<sup>8</sup> kap chiah ê siâⁿ sì-ûi it-chhè ê hiuⁿ-siā, ti̍t-kàu Pa-la̍h-pí-jíⁿ lâm-sì ê La̍h-má.  Che sī Se-biān lâng ê chi-phài só͘ tit-tio̍h ê gia̍p, chiàu in ê chong-cho̍k.
<sup>9</sup> Se-biān lâng ê gia̍p sī tùi Iû-tāi lâng ê gia̍p-tiong tit-tio̍h ê;  in-ūi Iû-tāi lâng ê hūn-gia̍p siuⁿ-chōe; só͘-í Se-biān lâng tī in ê gia̍p-tiong tit-tio̍h gia̍p.
<sup>10</sup> Tē-saⁿ pái liam-khau sī ūi-tio̍h Se-pò͘-lûn lâng, chiàu in ê chong-cho̍k.
<sup>11</sup> In ê gia̍p ê tōe-kài sī kàu Sat-li̍p;  in ê kài sai-sì chiūⁿ-khì kàu Má-la̍h-la̍h, thàu-kàu Tāi-pa-siat, koh thàu-kàu Iok-liām thâu-chêng ê khoe;
<sup>12</sup> koh tùi Sat-li̍p oat tùi tang-sì, ǹg ji̍t-chhut ê só͘-chāi, kàu Kiat-su-lio̍k-tha-po̍k ê kau-kài; koh thàng-kàu Tāi-pi-la̍h, chiūⁿ kàu Ngá-hui-a.
<sup>13</sup> Tùi hia ǹg-tang khì kàu Ka-te̍k-hí-hut, koh kàu Í-te̍k-ka-sìn, koh chhut-khì Lîm-bûn, thàng-kàu Nî-a;
<sup>14</sup> hit ê kài tùi pak-hng se̍h i, kàu Hap-ná-tùn, thàng-kàu I-hut-tha-i-le̍k ê soaⁿ-kok chí;
<sup>15</sup> iáu ū Ka-tha, Ná-hap-la̍h, Sin-lûn, Í-tāi-la̍h, Pek-lī-hêng;  kiōng cha̍p-jī chō siâⁿ, kap in ê hiuⁿ-siā.
<sup>16</sup> Chiah ê siâⁿ, kap in ê hiuⁿ-siā, chiū-sī Se-pò͘-lûn lâng só͘ tit-tio̍h ê gia̍p, chiàu in ê chong-cho̍k.
<sup>17</sup> Tē-sì pái liam-khau ūi-tio̍h Í-sat-ka, chiū-sī ūi-tio̍h Í-sat-ka lâng, chiàu in ê chong-cho̍k;
<sup>18</sup> in ê tōe-kài ū Iâ-su-lia̍t, Ki-so͘-lu̍t, Su-liām;
<sup>19</sup> Hap-hut-liân, Sī-àn, A-ná-hap-la̍h;
<sup>20</sup> La̍h-phek, Ki-siān, A-pia̍t;
<sup>21</sup> Lī-bia̍t, Ún-kan-lêng, Ún-hap-tāi, Pek-phàⁿ-siat;
<sup>22</sup> hit ê kau-kài kàu Tha-po̍k, Sa-hap-sé-má, Pek-sī-be̍k;  in ê kài ê ke̍k-thâu sī tī Iok-tàn;  kiōng cha̍p-la̍k chō siâⁿ, kap in ê hiuⁿ-siā.
<sup>23</sup> Chiah ê siâⁿ, kap in ê hiuⁿ-siā, chiū-sī Í-sat-ka lâng ê chi-phài só͘ tit-tio̍h ê gia̍p, chiàu in ê chong-cho̍k.
<sup>24</sup> Tē-gō͘ pái liam-khau sī ūi-tio̍h A-siat lâng ê chi-phài, chiàu in ê chong-cho̍k.
<sup>25</sup> In ê tōe-kài sī Hek-kah, Hap-lī, Pí-tiân, Ap-soah;
<sup>26</sup> A-la̍h-bí-le̍k, A-boa̍t, Bí-sa-le̍k, ǹg sai-sì kàu Ka-bi̍t, koh kàu Hi-hat-li̍p-la̍p;
<sup>27</sup> oat ǹg ji̍t-chhut ê só͘-chāi, kàu Pek-tāi-kún, thàng-kàu Se-pò͘-lûn, oat pak-sì kàu I-hut-tha-i-le̍k soaⁿ-kok, kàu Pek-í-be̍k, kap Nî-gia̍p, iā thàng-kàu Ka-pō͘-le̍k ê tò-pêng.
<sup>28</sup> Koh kàu Gī-pek-lûn, Lī-ha̍p, Hap-bûn, Ka-ná, ti̍t-kàu Se-tùn ê tōa-siâⁿ.
<sup>29</sup> Hit ê kài oat kàu La̍h-má, kap kian-kò͘ ê siâⁿ Chhui-lô; hit ê kài koh se̍h kàu Hô-sat; i ê ke̍k-thâu kàu tī hái, kūn A-h[k]ek-sek it-tài ê tōe-hng;
<sup>30</sup> koh ū O͘-má, A-hut, Lī-ha̍p;  kiōng jī-cha̍p-jī chō siâⁿ, kap i ê hiuⁿ-siā.
<sup>31</sup> Chiah ê siâⁿ, kap in ê hiuⁿ-siā, chiū-sī A-siat lâng ê chi-phài só͘ tit-tio̍h ê gia̍p, chiàu in ê chong-cho̍k.
<sup>32</sup> Tē-la̍k pái liam-khau ūi-tio̍h Ná-hut-tha-lī lâng, chiū-sī Ná-hut-tha-lī ê lâng, chiàu in ê chong-cho̍k.
<sup>33</sup> In ê kài sī tùi Hi-lī-hut, tùi Sat-ná-im ê siōng-chhiū, tùi A-tāi-bí-nî-kiat, kap Ngá-pí-liap, ti̍t-kàu La̍h-kiōng, thàng-kàu Iok-tàn hô;
<sup>34</sup> hit ê kài oat ǹg sai-sì, kàu A-su-la̍p-tha-po̍k; tùi hia chhut-khì kàu Hō͘-kat,  lâm-pêng kàu Se-pò͘-lûn, sai-pêng kàu A-siat;  koh ǹg ji̍t-chhut ê só͘-chāi, thàu-kàu Iok-tàn hô hia, kàu Iû-tāi.
<sup>35</sup> Kian-kò͘ ê siâⁿ chiū-sī Se-teng, Chhek-jíⁿ, Hap-boa̍t, La̍h-kah, Ki-nî-lia̍t;
<sup>36</sup> A-tāi-má, La̍h-má, Hā-só;
<sup>37</sup> Ki-te-su, Í-tek-lâi, Ún-hā-só;
<sup>38</sup> Í-lī-ún, Bi̍t-tāi-i-le̍k, Hô-liân, Pek-a-la̍p, Pek-sī-be̍k;  kiōng cha̍p-káu chō siâⁿ, kap in ê hiuⁿ-siā.
<sup>39</sup> Chiah ê siâⁿ kap in ê hiuⁿ-siā chiū-sī Ná-hut-tha-lī lâng ê chi-phài só͘ tit-tio̍h ê gia̍p, chiàu in ê chong-cho̍k.
<sup>40</sup> Tē-chhit pái liam-khau ūi-tio̍h Tàn ê kiáⁿ-sun ê chi-phài, chiàu in ê chong-cho̍k.
<sup>41</sup> In ê gia̍p ê tōe-kài sī Só-la̍h, Í-si̍t-tô, I-jíⁿ-sī-be̍k;
<sup>42</sup> Sa-la̍h-pin, A-ngá-lûn, I-thê-la̍h;
<sup>43</sup> Í-lûn, Têng-ná-tha, Í-kek-lûn;
<sup>44</sup> I-lī-thê-ki, Ki-pí-tùn, Pa-la̍h;
<sup>45</sup> I-ô͘-tek, Pí-nî-pí-la̍h, Ka-te̍k-lîm-bûn;
<sup>46</sup> Bí-iâ-khun, La̍h-khun, kap Iok-phàⁿ tùi-bīn ê tōe-kài.
<sup>47</sup> Tàn ê kiáⁿ-sun ê tōe-kài pôaⁿ-kè in ê pún-gia̍p; in-ūi Tàn ê kiáⁿ-sun chiūⁿ-khì kong-kek Lī-siān, lâi chhú i, ēng to thâi siâⁿ-lāi ê lâng, tit-tio̍h hit ê siâⁿ; ēng in chó͘-kong Tàn ê miâ kiò Lī-siān chòe Tàn.
<sup>48</sup> Chiah ê siâⁿ, kap in ê hiuⁿ-siā, chiū-sī Tàn ê kiáⁿ-sun ê chi-phài só͘ tit-tio̍h ê gia̍p, chiàu in ê chong-cho̍k.
<sup>49</sup> In chiàu tōe-kài pun tōe chòe-gia̍p í-keng oân, Í-sek-lia̍t lâng chiū tī in tiong-kan chiong tōe hō͘ Lùn ê kiáⁿ Iok-su-a chòe-gia̍p.
<sup>50</sup> Chiàu Iâ-hô-hoa ê bēng-lēng, chiong i só͘ kiû ê siâⁿ hō͘ i, chiū-sī Í-hoat-liân soaⁿ-tōe ê Têng-ná-se-la̍h; i chiū khí hit ê siâⁿ, tiàm tī hit tiong-kan.
<sup>51</sup> Chiah-ê chiū-sī chè-si Í-lī-a-sat, kap Lùn ê kiáⁿ Iok-su-a, í-ki̍p Í-sek-lia̍t lâng chi-phài-tiong ê cho̍k-tiúⁿ, tī Sī-lô, tī hōe-bō͘ mn̂g-kháu, Iâ-hô-hoa ê bīn-chêng, liam-khau só͘ pun ê gia̍p.  Án-ni in pun-oân hit ê tōe.

</p></div></div><div class="p_outer"><div class="p_left"> <div class="chap">=== 約書亞記 · 第 20 章 ===</div><p>
<sup>1</sup> 耶和華吩咐約書亞講：
<sup>2</sup> 你吩咐以色列人，講：Lín tio̍h照我託摩西所kā lín講ê，為家己設立逃閃ê城；
<sup>3</sup> Hō͘ hit-ê無意中錯誤thâi人ê，thang走到hia；hiah-ê城thang做lín閃避報人命ê人ê所在。
<sup>4</sup> 伊beh走到chiah-ê城ê一個，khiā tī城門口，將伊ê事情講hō͘ hit-ê城ê長老聽；in就收伊入城，hō͘伊一所在，hō͘伊tiàm tī in中間。
<sup>5</sup> 報人命ê若追jip伊，in m̄-thang用thâi人ê交tī伊ê手；因為伊錯誤thâi死伊ê厝邊，平素無怨恨伊。
<sup>6</sup> 伊beh tòa tī hit-ê城，thèng候khiā tī會眾ê面前受審判，thèng候hit時ê祭司長已經死，thâi人ê chiah thang tò去到本城，本家，就是伊所tùi hia走出來hit-ê城。
<sup>7</sup> In就定tio̍h 設 tī Ná-hut-tha-lī山地，tī加利利ê Ki-te-su，kap tī Í-hoat-liân山地ê示劍，以及tī猶大山地ê Ki-lia̍t-a-pa，就是Hi-pek-lûn。
<sup>8</sup> Koh tī約旦hit-pêng，近耶利哥東勢，設立屬Liû-piān支派，tī曠野，tī平洋ê Pí-sek；kap屬Ka-tek支派Ki-lia̍t ê La̍h-boa̍t；以及屬Má-ná-se支派，Pa-san ê Ko-lân。
<sup>9</sup> Chiah-ê是為tio̍h以色列眾人，kap寄腳tī中間所設ê城，hō͘錯誤thâi人ê lóng thang走到hia，無死tī報人命ê人ê手，thèng候伊khiā tī會眾ê面前。

</p></div><div class="p_right"><div class="chap">=== 約書亞記 · 第 20 章 ===</div><p>
<sup>1</sup> Iâ-hô-hoa hoan-hù Iok-su-a kóng,
<sup>2</sup> Lí hoan-hù Í-sek-lia̍t lâng, kóng, Lín tio̍h chiàu Góa thok Mô͘-se só͘ kā lín kóng ê, ūi ka-kī siat-li̍p tô-siám ê siâⁿ;
<sup>3</sup> hō͘ hit ê bô-ì-tiong chhò-gō͘ thâi-lâng-ê, thang cháu kàu hia; hiah ê siâⁿ thang chòe lín siám-pī pò-jîn-bēng ê lâng ê só͘-chāi.
<sup>4</sup> I beh cháu kàu chiah ê siâⁿ ê chi̍t-ê, khiā tī siâⁿ-mn̂g-kháu, chiong i ê sū-chêng kóng hō͘ hit ê siâⁿ ê tiúⁿ-ló thiaⁿ; in chiū siu i ji̍p siâⁿ, hō͘ i chi̍t só͘-chāi, hō͘ i tiàm tī in tiong-kan.
<sup>5</sup> Pò-jîn-bēng-ê nā tui-jip i, in m̄-thang ēng thâi-lâng-ê kau tī i ê chhiú;  in-ūi i chhò-gō͘ thâi-sí i ê chhù-piⁿ, pêng-sò͘ bô oàn-hūn i.
<sup>6</sup> I beh tòa tī hit ê siâⁿ, thèng-hāu khiā tī hōe-chiòng ê bīn-chêng siū sím-phòaⁿ, thèng-hāu hit-sî ê chè-si-tiúⁿ í-keng sí, thâi-lâng-ê chiah thang tò-khì kàu pún-siâⁿ, pún-ke, chiū-sī i só͘ tùi hia cháu-chhut-lâi hit ê siâⁿ.
<sup>7</sup> In chiū tiāⁿ-tio̍h siat tī Ná-hut-tha-lī soaⁿ-tōe, tī Ka-lī-lī ê Ki-te-su, kap tī Í-hoat-liân soaⁿ-tōe ê Sī-kiàm, í-ki̍p tī Iû-tāi soaⁿ-tōe ê Ki-lia̍t-a-pa, chiū-sī Hi-pek-lûn.
<sup>8</sup> Koh tī Iok-tàn hit-pêng, kūn Iâ-lī-ko tang-sì, siat-li̍p sio̍k Liû-piān chi-phài, tī khòng-iá, tī pîⁿ-iûⁿ ê Pí-sek;  kap sio̍k Ka-tek chi-phài Ki-lia̍t ê La̍h-boa̍t; í-ki̍p sio̍k Má-ná-se chi-phài, Pa-san ê Ko-lân.
<sup>9</sup> Chiah-ê sī ūi-tio̍h Í-sek-lia̍t chèng-lâng, kap kià-kha tī tiong-kan só͘ siat ê siâⁿ, hō͘ chhò-gō͘ thâi-lâng-ê lóng thang cháu kàu hia, bô sí tī pò-jîn-bēng ê lâng ê chhiú, thèng-hāu i khiā tī hōe-chiòng ê bīn-chêng.

</p></div></div><div class="p_outer"><div class="p_left"> <div class="chap">=== 約書亞記 · 第 21 章 ===</div><p>
<sup>1</sup> hit時利未人chiah-ê族長就近祭司Í-lī-a-sat，kap Lùn ê kiáⁿ約書亞，以及以色列人支派chiah-ê族長；
<sup>2</sup> tī迦南地ê Sī-lô kā in講：前耶和華託摩西hō͘阮有城thang khiā起，有郊野thang做飼cheng-siⁿ ê路用。
<sup>3</sup> 以色列人就照耶和華所命令ê，tùi家己ê業中，將下面所記chiah-ê城，kap in ê郊野，hō͘利未人。
<sup>4</sup> 為 Ko-hat chiah-ê族liam-khau；利未人中祭司亞倫ê kiáⁿ孫，tùi猶大支派，西門支派，便雅憫支派，liam-tio̍h十三座城。
<sup>5</sup> Ko-hat其餘ê kiáⁿ孫，tùi Í-hoat-liân支派ê宗族，tùi Tàn ê支派，tùi Má-ná-se半支派，liam-tio̍h十座城。
<sup>6</sup> 激-sūn ê kiáⁿ孫，tùi Í-sat-ka支派ê宗族，tùi A-siat ê支派，tùi Ná-hut-tha-lī ê支派，tùi tiàm tī Pa-san ê Má-ná-se半支派，liam-tio̍h十三座城。
<sup>7</sup> Bí-la̍h-lī ê kiáⁿ孫，照in ê宗族，tùi Liû-piān ê支派，tùi Ka-tek ê支派，tùi Se-pò͘-lûn ê支派，得tio̍h十二座城。
<sup>8</sup> 以色列人照耶和華託摩西所命令ê，將chiah-ê城，kap in ê郊野，liam-khau分hō͘利未人。
<sup>9</sup> Koh tùi猶大kiáⁿ孫ê支派，西門kiáⁿ孫ê支派，下面記名hiah-ê城hō͘ in；
<sup>10</sup> 就是hō͘利未kiáⁿ孫中，Ko-hat宗族中，亞倫ê kiáⁿ孫；因為hō͘ in事先liam-khau；
<sup>11</sup> 用猶大山地ê Ki-lia̍t-a-pa，(就是Hi-pek-lûn，) kap伊四圍ê郊野，hō͘ in；A-pa是A-la̍p族ê祖。
<sup>12</sup> 獨獨hit-ê城ê田，kap伊ê鄉社，in hō͘ Iâ-hu-nî ê kiáⁿ迦勒做業。
<sup>13</sup> Koh用Hi-pek-lûn，kap伊ê郊野，就是thâi死人逃閃ê城；以及Li̍p-ná kap伊ê郊野，hō͘祭司亞倫ê kiáⁿ孫；
<sup>14</sup> koh hō͘ in Ngá-thê-jíⁿ，kap伊ê郊野，Í-si̍t-thê-bo̍k，kap伊ê郊野；
<sup>15</sup> 河-lûn kap伊ê郊野，Tí-phek kap伊ê郊野；
<sup>16</sup> A-in，kap伊ê郊野，U-tha kap伊ê郊野，Pek-sī-be̍k kap伊ê郊野；共九座城，lóng是tùi chí兩支派hō͘ in。
<sup>17</sup> Koh tùi便雅憫ê支派，hō͘ in Ki-piàn kap伊ê郊野，Ka-pa kap伊ê郊野；
<sup>18</sup> A-ná-tu̍t kap伊ê郊野，A-le̍k-bûn kap伊ê郊野，共四座城；
<sup>19</sup> 亞倫ê kiáⁿ孫做祭司ê所得tio̍h ê城共十三座城，kap伊ê郊野。
<sup>20</sup> 利未人Ko-hat kiáⁿ孫ê宗族，就是Ko-hat其餘ê kiáⁿ孫，liam-khau所得tio̍h ê城是tùi Í-hoat-liân支派中分出ê。
<sup>21</sup> Koh用Í-hoat-liân山地ê示劍，就是thâi死人ê逃閃ê城，kap in ê郊野，以及Ki-sek kap伊ê郊野；
<sup>22</sup> Ki-pek-sian kap伊ê郊野，Pek-hô-lûn kap伊ê郊野hō͘ in；共四座城。
<sup>23</sup> Koh tùi Tàn ê支派中，hō͘ in I-lī-thê-ki kap伊ê郊野，Ki-pí-tùn kap伊ê郊野；
<sup>24</sup> A-ngá-lûn kap伊ê郊野，Ka-te̍k-lîm-bûn kap伊ê郊野；共四座城。
<sup>25</sup> Koh tùi Má-ná-se半支派中hō͘ in Tha-la̍p kap伊ê郊野，以及Ka-te̍k-lîm-bûn kap伊ê郊野；共兩座城。
<sup>26</sup> Ko-hat ê kiáⁿ孫其餘ê宗族，所得tio̍h ê城，共十座，kap in ê郊野。
<sup>27</sup> Koh tùi Má-ná-se半支派ê業中，將Pa-san ê Ko-lân，就是thâi人ê逃閃ê城，kap伊ê郊野，以及Pí-si-thê-la̍h kap伊ê郊野，共兩座城，hō͘利未宗族Kek-sūn ê kiáⁿ孫。
<sup>28</sup> Koh tùi Í-sat-ka支派ê業中，用Ki-siān kap伊ê郊野，Tāi-pí-la̍h kap伊ê郊野；
<sup>29</sup> Iâ-boa̍t kap伊ê郊野，Ún-kan-lêng kap伊ê郊野，共四座城，hō͘ in。
<sup>30</sup> Koh tùi A-siat支派ê業中，用Bí-sa-le̍k kap伊ê郊野，Ap-tùn kap伊ê郊野；
<sup>31</sup> Hek-kah kap伊ê郊野，Lī-ha̍p kap伊ê郊野，共四座城，hō͘ in。
<sup>32</sup> Koh tùi Ná-hut-tha-lī支派ê業中，用加利利ê Ki-te-su，就是thâi人ê逃閃ê城，kap伊ê郊野，以及Hap-boa̍t-to-jíⁿ kap伊ê郊野，Ka-jíⁿ-thán kap伊ê郊野，共三座城，hō͘ in。
<sup>33</sup> Kek-sūn人ê城照伊ê宗族，共十三座城kap伊ê郊野。
<sup>34</sup> Tùi Se-pò͘-lûn支派ê業中，將 Iok-liām kap伊ê郊野，Ka-jíⁿ-tha kap伊ê郊野；
<sup>35</sup> Teng-ná kap伊ê郊野，Ná-hap-la̍h kap伊ê郊野，共四座城，hō͘其餘ê利未人，就是Bí-la̍h-lī kiáⁿ孫ê宗族。
<sup>36</sup> Koh tùi Liû-piān支派ê業中，用Pí-sek kap伊ê郊野，Ngá-cha̍p kap伊ê郊野；
<sup>37</sup> Ki-tí-bo̍k kap伊ê郊野，Bí-hoat-ap kap伊ê郊野，共四座城，hō͘ in。
<sup>38</sup> Koh tùi Ka-tek支派ê業中，將Ki-lia̍t ê La̍h-boa̍t，就是thâi死人ê逃閃ê城，kap伊ê郊野，以及Má-hap-liām kap伊ê郊野；
<sup>39</sup> Hi-si̍t-pún kap伊ê郊野，Ngá-siā kap伊ê郊野，共四座城，hō͘ in。
<sup>40</sup> 利未人其餘ê宗族，就是Bí-la̍h-lī ê kiáⁿ孫，照in ê宗族，liam-khau所得tio̍h chiah-ê城，共十二座城。
<sup>41</sup> 利未人tī以色列ê業中所得tio̍h ê城，共四十八座城，kap in ê郊野。
<sup>42</sup> Chiah-ê城四圍lóng有伊ê郊野，ta̍k-ê lóng是án-ni。
<sup>43</sup> Án-ni耶和華將伊前chiù-chōa beh hō͘ in列祖ê全地，hō͘以色列人；in就得tio̍h做業，tiàm tī-hia khiā起。
<sup>44</sup> 耶和華照伊對in ê列祖一切所chiù-chōa-ê，hō͘ in四圍平安；in ê對敵，無一人能khiā-tiâu tī in ê面前；耶和華將in ê對敵lóng交tī in ê手。
<sup>45</sup> 見耶和華對以色列家所講ê好話，無一句落空，lóng有應驗。

</p></div><div class="p_right"><div class="chap">=== 約書亞記 · 第 21 章 ===</div><p>
<sup>1</sup> Hit-sî Lī-bī lâng chiah ê cho̍k-tiúⁿ chiū-kūn chè-si Í-lī-a-sat, kap Lùn ê kiáⁿ Iok-su-a, í-ki̍p Í-sek-lia̍t lâng chi-phài chiah ê cho̍k-tiúⁿ;
<sup>2</sup> tī Ka-lâm tōe ê Sī-lô kā in kóng, Chêng Iâ-hô-hoa thok Mô͘-se hō͘ goán ū siâⁿ thang khiā-khí, ū kau-iá thang chòe chhī cheng-siⁿ ê lō͘-ēng.
<sup>3</sup> Í-sek-lia̍t lâng chiū chiàu Iâ-hô-hoa só͘ bēng-lēng ê, tùi ka-kī ê gia̍p-tiong, chiong ē-bīn só͘ kì chiah ê siâⁿ, kap in ê kau-iá, hō͘ Lī-bī lâng.
<sup>4</sup> Ūi Ko-hat chiah ê cho̍k liam-khau; Lī-bī lâng tiong chè-si A-lûn ê kiáⁿ-sun, tùi Iû-tāi chi-phài, Se-biān chi-phài, Piān-ngá-bín chi-phài, liam-tio̍h cha̍p-saⁿ chō siâⁿ.
<sup>5</sup> Ko-hat kî-û ê kiáⁿ-sun, tùi Í-hoat-liân chi-phài ê chong-cho̍k, tùi Tàn ê chi-phài, tùi Má-ná-se pòaⁿ-chi-phài, liam-tio̍h cha̍p chō siâⁿ.
<sup>6</sup> Kek-sūn ê kiáⁿ-sun, tùi Í-sat-ka chi-phài ê chong-cho̍k, tùi A-siat ê chi-phài, tùi Ná-hut-tha-lī ê chi-phài, tùi tiàm tī Pa-san ê Má-ná-se pòaⁿ-chi-phài, liam-tio̍h cha̍p-saⁿ chō siâⁿ.
<sup>7</sup> Bí-la̍h-lī ê kiáⁿ-sun, chiàu in ê chong-cho̍k, tùi Liû-piān ê chi-phài, tùi Ka-tek ê chi-phài, tùi Se-pò͘-lûn ê chi-phài, tit-tio̍h cha̍p-jī chō siâⁿ.
<sup>8</sup> Í-sek-lia̍t lâng chiàu Iâ-hô-hoa thok Mô͘-se só͘ bēng-lēng-ê, chiong chiah ê siâⁿ, kap in ê kau-iá, liam-khau pun hō͘ Lī-bī lâng.
<sup>9</sup> Koh tùi Iû-tāi kiáⁿ-sun ê chi-phài, Se-biān kiáⁿ-sun ê chi-phài, ē-bīn kì-miâ hiah ê siâⁿ hō͘ in;
<sup>10</sup> chiū-sī hō͘ Lī-bī kiáⁿ-sun-tiong, Ko-hat chong-cho̍k-tiong, A-lûn ê kiáⁿ-sun; in-ūi hō͘ in tāi-seng liam-khau;
<sup>11</sup> ēng Iû-tāi soaⁿ-tōe ê Ki-lia̍t-a-pa, (chiū-sī Hi-pek-lûn,) kap i sì-ûi ê kau-iá, hō͘ in; A-pa sī A-la̍p cho̍k ê chó͘.
<sup>12</sup> To̍k-to̍k hit ê siâⁿ ê chhân, kap i ê hiuⁿ-siā, in hō͘ Iâ-hu-nî ê kiáⁿ Ka-le̍k chòe-gia̍p.
<sup>13</sup> Koh ēng Hi-pek-lûn, kap i ê kau-iá, chiū-sī thâi-sí-lâng tô-siám ê siâⁿ; í-ki̍p Li̍p-ná kap i ê kau-iá, hō͘ chè-si A-lûn ê kiáⁿ-sun;
<sup>14</sup> koh hō͘ in Ngá-thê-jíⁿ, kap i ê kau-iá, Í-si̍t-thê-bo̍k, kap i ê kau-iá;
<sup>15</sup> Hô-lûn kap i ê kau-iá, Tí-phek kap i ê kau-iá;
<sup>16</sup> A-in, kap i ê kau-iá, U-tha kap i ê kau-iá, Pek-sī-be̍k kap i ê kau-iá;  kiōng káu chō siâⁿ, lóng sī tùi chí nn̄g chi-phài hō͘ in.
<sup>17</sup> Koh tùi Piān-ngá-bín ê chi-phài, hō͘ in Ki-piàn kap i ê kau-iá, Ka-pa kap i ê kau-iá;
<sup>18</sup> A-ná-tu̍t kap i ê kau-iá, A-le̍k-bûn kap i ê kau-iá,  kiōng sì chō siâⁿ;
<sup>19</sup> A-lûn ê kiáⁿ-sun chòe chè-si-ê só͘ tit-tio̍h ê siâⁿ kiōng cha̍p-saⁿ chō siâⁿ, kap i ê kau-iá.
<sup>20</sup> Lī-bī lâng Ko-hat kiáⁿ-sun ê chong-cho̍k, chiū-sī Ko-hat kî-û ê kiáⁿ-sun, liam-khau só͘ tit-tio̍h ê siâⁿ sī tùi Í-hoat-liân chi-phài-tiong pun-chhut-ê.
<sup>21</sup> Koh ēng Í-hoat-liân soaⁿ-tōe ê Sī-kiàm, chiū-sī thâi-sí-lâng-ê tô-siám ê siâⁿ, kap in ê kau-iá, í-ki̍p Ki-sek kap i ê kau-iá;
<sup>22</sup> Ki-pek-sian kap i ê kau-iá, Pek-hô-lûn kap i ê kau-iá hō͘ in;  kiōng sì chō siâⁿ.
<sup>23</sup> Koh tùi Tàn ê chi-phài-tiong, hō͘ in I-lī-thê-ki kap i ê kau-iá, Ki-pí-tùn kap i ê kau-iá;
<sup>24</sup> A-ngá-lûn kap i ê kau-iá, Ka-te̍k-lîm-bûn kap i ê kau-iá;  kiōng sì chō siâⁿ.
<sup>25</sup> Koh tùi Má-ná-se pòaⁿ-chi-phài tiong hō͘ in Tha-la̍p kap i ê kau-iá, í-ki̍p Ka-te̍k-lîm-bûn kap i ê kau-iá; kiōng nn̄g chō siâⁿ.
<sup>26</sup> Ko-hat ê kiáⁿ-sun kî-û ê chong-cho̍k, só͘ tit-tio̍h ê siâⁿ, kiōng cha̍p-chō, kap in ê kau-iá.
<sup>27</sup> Koh tùi Má-ná-se pòaⁿ-chi-phài ê gia̍p-tiong, chiong Pa-san ê Ko-lân, chiū-sī thâi-lâng-ê tô-siám ê siâⁿ, kap i ê kau-iá, í-ki̍p Pí-si-thê-la̍h kap i ê kau-iá, kiōng nn̄g chō siâⁿ, hō͘ Lī-bī chong-cho̍k Kek-sūn ê kiáⁿ-sun.
<sup>28</sup> Koh tùi Í-sat-ka chi-phài ê gia̍p-tiong, ēng Ki-siān kap i ê kau-iá, Tāi-pí-la̍h kap i ê kau-iá;
<sup>29</sup> Iâ-boa̍t kap i ê kau-iá, Ún-kan-lêng kap i ê kau-iá, kiōng sì chō siâⁿ, hō͘ in.
<sup>30</sup> Koh tùi A-siat chi-phài ê gia̍p-tiong, ēng Bí-sa-le̍k kap i ê kau-iá, Ap-tùn kap i ê kau-iá;
<sup>31</sup> Hek-kah kap i ê kau-iá, Lī-ha̍p kap i ê kau-iá, kiōng sì chō siâⁿ, hō͘ in.
<sup>32</sup> Koh tùi Ná-hut-tha-lī chi-phài ê gia̍p-tiong, ēng Ka-lī-lī ê Ki-te-su, chiū-sī thâi-lâng-ê tô-siám ê siâⁿ, kap i ê kau-iá, í-ki̍p Hap-boa̍t-to-jíⁿ kap i ê kau-iá, Ka-jíⁿ-thán kap i ê kau-iá, kiōng saⁿ chō siâⁿ, hō͘ in.
<sup>33</sup> Kek-sūn lâng ê siâⁿ chiàu i ê chong-cho̍k, kiōng cha̍p-saⁿ chō siâⁿ kap i ê kau-iá.
<sup>34</sup> Tùi Se-pò͘-lûn chi-phài ê gia̍p-tiong, chiong Iok-liām kap i ê kau-iá, Ka-jíⁿ-tha kap i ê kau-iá;
<sup>35</sup> Teng-ná kap i ê kau-iá, Ná-hap-la̍h kap i ê kau-iá, kiōng sì chō siâⁿ, hō͘ kî-û ê Lī-bī lâng, chiū-sī Bí-la̍h-lī kiáⁿ-sun ê chong-cho̍k.
<sup>36</sup> Koh tùi Liû-piān chi-phài ê gia̍p-tiong, ēng Pí-sek kap i ê kau-iá, Ngá-cha̍p kap i ê kau-iá;
<sup>37</sup> Ki-tí-bo̍k kap i ê kau-iá, Bí-hoat-ap kap i ê kau-iá, kiōng sì chō siâⁿ, hō͘ in.
<sup>38</sup> Koh tùi Ka-tek chi-phài ê gia̍p-tiong, chiong Ki-lia̍t ê La̍h-boa̍t, chiū-sī thâi-sí-lâng-ê tô-siám ê siâⁿ, kap i ê kau-iá, í-ki̍p Má-hap-liām kap i ê kau-iá;
<sup>39</sup> Hi-si̍t-pún kap i ê kau-iá, Ngá-siā kap i ê kau-iá, kiōng sì chō siâⁿ, hō͘ in.
<sup>40</sup> Lī-bī lâng kî-û ê chong-cho̍k, chiū-sī Bí-la̍h-lī ê kiáⁿ-sun, chiàu in ê chong-cho̍k, liam-khau só͘ tit-tio̍h chiah ê siâⁿ, kiōng cha̍p-jī chō siâⁿ.
<sup>41</sup> Lī-bī lâng tī Í-sek-lia̍t ê gia̍p-tiong só͘ tit-tio̍h ê siâⁿ, kiōng sì-cha̍p-poeh chō siâⁿ, kap in ê kau-iá.
<sup>42</sup> Chiah ê siâⁿ sì-ûi lóng ū i ê kau-iá, ta̍k-ê lóng sī án-ni.
<sup>43</sup> Án-ni Iâ-hô-hoa chiong I chêng chiù-chōa beh hō͘ in lia̍t-chó͘ ê choân-tōe, hō͘ Í-sek-lia̍t lâng;  in chiū tit-tio̍h chòe-gia̍p, tiàm tī-hia khiā-khí.
<sup>44</sup> Iâ-hô-hoa chiàu I tùi in ê lia̍t-chó͘ it-chhè só͘ chiù-chōa-ê, hō͘ in sì-ûi pêng-an;  in ê tùi-te̍k, bô chi̍t-lâng ōe khiā-tiâu tī in ê bīn-chêng;  Iâ-hô-hoa chiong in ê tùi-te̍k lóng kau tī in ê chhiú.
<sup>45</sup> Kìⁿ Iâ-hô-hoa tùi Í-sek-lia̍t ke só͘ kóng ê hó-ōe, bô chi̍t-kù lo̍k-khong, lóng ū èng-giām.

</p></div></div><div class="p_outer"><div class="p_left"> <div class="chap">=== 約書亞記 · 第 22 章 ===</div><p>
<sup>1</sup> Hit時約書亞叫Liû-piān人、Ka-tek人，Kap Má-ná-se半支派ê人來，
<sup>2</sup> 對in講，耶和華ê奴僕摩西所命令lín ê，lín lóng遵守，我所命令lín ê，lín也lóng聽thàn；
<sup>3</sup> lín chiah-chōe日，lóng無離開lín ê兄弟，直到今á日，lín也有守耶和華lín上帝所命令lín tio̍h守ê。
<sup>4</sup> Taⁿ耶和華lín上帝照祂所應允ê，hō͘ lín兄弟得tio̍h平安；taⁿ lín thang 倒tńg去lín ê布棚，到耶和華ê奴僕摩西tī約旦hit-pêng所賜hō͘ lín做業ê地。
<sup>5</sup> 總是lín切切tio̍h謹慎，遵thàn耶和華ê奴僕摩西所命令lín ê誡命律法，疼耶和華lín ê上帝，行伊一切ê道路，守伊ê誡命，結聯tī伊，盡心盡性服事伊。
<sup>6</sup> Tùi án-ni，約書亞kā in祝福，差in去；in就tò去in ê布棚。
<sup>7</sup> Má-ná-se半支派，摩西已經tī Pa-san分業hō͘ in；iáu半支派約書亞tī約旦hit-pêng西勢，tī in兄弟中分業hō͘ in；約書亞差in tò去布棚ê時，kā in祝福；
<sup>8</sup> 吩咐in講：Lín tio̍h 帶chōe-chōe財物，chōe-chōe cheng-siⁿ，kap銀、金、銅、鐵，kap chōe-chōe衣服，tò去lín ê布棚；將lín所搶對敵ê贓物，kap lín ê兄弟相kap分。
<sup>9</sup> Tùi án-ni，Liû-piān人、Ka-tek人、Má-ná-se半支派ê人，tùi迦南地ê Sī-lô起身，離開以色列人，beh tò去in得tio̍h Ki-lia̍t地；就是照耶和華託摩西所命令ê，得tio̍h做業ê地。
<sup>10</sup> Liû-piān人、Ka-tek人，kap Má-ná-se半支派，到約旦河邊一帶ê迦南地，就tī近約旦hia，起一座壇，hit-ê壇看了真大。
<sup>11</sup> 以色列人聽見講：看ah，Liû-piān人、Ka-tek人，kap Má-ná-se半支派有起一座壇tī迦南地ê頭前，約旦ê邊á，以色列人過去ê所在。
<sup>12</sup> 以色列人聽見，以色列人全會lóng聚集tī Sī-lô，beh上去kap in交戰。
<sup>13</sup> 以色列人差祭司Í-lī-a-sat ê kiáⁿ Hui-nî-hap去Ki-lia̍t地見Liû-piān人、Ka-tek人，Má-ná-se半支派；
<sup>14</sup> koh差十個首領kap伊去，就是以色列ta̍k支派ta̍k族一個首領ta̍k人tī以色列軍隊中做族長。
<sup>15</sup> In到Ki-lia̍t地，見Liû-piān人、Ka-tek人，kap Má-ná-se半支派，對in講，
<sup>16</sup> 耶和華全會ê眾人án-ni講：Lín干犯以色列ê上帝，今á日oa̍t-tńg無tè耶和華，為家己起一座壇，致到今á日悖逆耶和華，犯tio̍h這是甚麼罪ah？
<sup>17</sup> 早對tī Pí-jíⁿ ê罪，咱iáu掠做小khóa mah？雖然瘟疫到耶和華ê會眾，到今á日咱iáu未清氣；
<sup>18</sup> lín今á日竟然oa̍t-tńg無tè耶和華ah！lín今á日悖逆耶和華，明á日伊beh受氣以色列ê全會。
<sup>19</sup> Lín所得tio̍h做業ê地，若無清氣，就thang過來耶和華ê地ê業，就是耶和華會幕所tiàm ê所在，tī阮中間得tio̍h業；總是m̄-thang悖逆耶和華，也m̄-thang悖逆阮，m̄-thang tī耶和華咱上帝ê壇以外，為家己koh起壇。
<sup>20</sup> 前謝拉 ê曾孫A-kan，kiám無tī hit-ê應該獻ê物犯罪，就有受氣臨到tī以色列ê全會mah？hit-ê人tī伊所犯ê罪，m̄-nā伊家己一人死。
<sup>21</sup> Tùi án-ni，Liû-piān人、Ka-tek人、Má-ná-se半支派應以色列軍隊ê頭人講：
<sup>22</sup> 全能ê上帝耶和華，全能ê上帝耶和華，伊知，以色列也beh知，阮若有悖逆ê意思，á是干犯耶和華，
<sup>23</sup> (今á日無救阮) ，為家己起壇，beh oa̍t-tńg無tè耶和華，á是beh獻燒祭、素祭、謝恩祭，tī hit頂面，耶和華beh歸咎伊；
<sup>24</sup> 阮做chit-ê tāi-chì是為tio̍h持防chiah故意做；是驚了後日lín ê kiáⁿ孫對阮ê kiáⁿ孫講：Lín kap耶和華以色列ê上帝有甚麼關係ah？
<sup>25</sup> Liû-piān人、Ka-tek人ah，耶和華設 chit-ê約旦，tī lín kap阮ê中間做界限；taⁿ lín tī耶和華無份；án-ni就lín ê kiáⁿ孫會hō͘阮ê kiáⁿ孫無koh敬畏耶和華。
<sup>26</sup> 所以阮相kap講：Taⁿ咱tio̍h為家己起一座壇，m̄是為tio̍h燒祭，也m̄是為tio̍h別號ê祭；
<sup>27</sup> 就是為tio̍h lín阮ê中間，以及lín kap阮後代ê中間做證據；hō͘阮thang tī耶和華ê面前，用阮ê燒祭、謝恩祭，kap別號祭，來服事伊；免得lín ê kiáⁿ孫後日對阮ê kiáⁿ孫講：Lín無份tī耶和華。
<sup>28</sup> 所以阮講：別日in若對阮，á是阮ê後代，án-ni講：阮thang應講，Lín thang看耶和華ê壇ê款式，就是阮ê列祖前所起ê；m̄是為tio̍h燒祭kap別號ê祭，就是為tio̍h beh做lín阮中間ê證據。
<sup>29</sup> 阮tī耶和華咱上帝會幕前以外，另外koh起一座壇，為tio̍h燒祭、素祭，kap別號ê祭，來悖逆耶和華，今á日oa̍t-tńg無tè耶和華，阮決斷無chit號意思。
<sup>30</sup> 祭司Hui-nî-hap kap會中hiah-ê首領，以及kap伊相kap來以色列中軍隊ê頭人，就是kap伊相kap來ê，聽見Liû-piān人、Ka-tek人、Má-ná-se人，所講ê話，就lóng掠做好。
<sup>31</sup> 祭司Í-lī-a-sat ê kiáⁿ Hui-nî-hap對Liû-piān人、Ka-tek人、Má-ná-se人講：今á日阮知耶和華tī咱ê中間，因為lín無犯tio̍h chit-ê罪來得罪耶和華；taⁿ lín有救以色列人脫離耶和華ê手。
<sup>32</sup> 祭司Í-lī-a-sat ê kiáⁿ Hui-nî-hap，kap hiah-ê首領，離別Liû-piān人、Ka-tek人，tùi Ki-lia̍t地 tò去迦南地，到以色列人hia，回覆in。
<sup>33</sup> 以色列人掠chit-ê事做好；tùi án-ni，以色列人o-ló上帝，無koh提起beh上去kap Liû-piān人、Ka-tek人交戰，來毀壞in所khiā起ê地。
<sup>34</sup> Liû-piān人、Ka-tek人叫hit-ê壇名做證據；因為講：chit-ê壇tī咱中間證明耶和華是上帝。

</p></div><div class="p_right"><div class="chap">=== 約書亞記 · 第 22 章 ===</div><p>
<sup>1</sup> Hit-sî Iok-su-a kiò Liû-piān lâng, Ka-tek lâng, Kap Má-ná-se pòaⁿ-chi-phài ê lâng lâi,
<sup>2</sup> tùi in kóng, Iâ-hô-hoa ê lô͘-po̍k Mô͘-se só͘ bēng-lēng lín ê, lín lóng chun-siú, góa só͘ bēng-lēng lín ê, lín iā lóng thiaⁿ-thàn;
<sup>3</sup> lín chiah-chōe ji̍t, lóng bô lī-khui lín ê hiaⁿ-tī, ti̍t-kàu kin-á-ji̍t, lín iā ū siú Iâ-hô-hoa lín Siōng-tè só͘ bēng-lēng lín tio̍h siú ê.
<sup>4</sup> Taⁿ Iâ-hô-hoa lín Siōng-tè chiàu I só͘ èng-ún-ê, hō͘ lín hiaⁿ-tī tit-tio̍h pêng-an; taⁿ lín thang tò-tńg-khì lín ê pò͘-pîⁿ, kàu Iâ-hô-hoa ê lô͘-po̍k Mô͘-se tī Iok-tàn hit-pêng só͘ sù-hō͘ lín chòe-gia̍p ê tōe.
<sup>5</sup> Chóng-sī lín chhiat-chhiat tio̍h kín-sīn, chun-thàn Iâ-hô-hoa ê lô͘-po̍k Mô͘-se só͘ bēng-lēng lín ê kài-bēng lu̍t-hoat, thiàⁿ Iâ-hô-hoa lín ê Siōng-tè, kiâⁿ I it-chhè ê tō-lō͘, siú I ê kài-bēng, kiat-liân tī I, chīn-sim chīn-sèng ho̍k-sāi I.
<sup>6</sup> Tùi án-ni Iok-su-a kā in chiok-hok, chhe in khì; in chiū tò-khì in ê pò͘-pîⁿ.
<sup>7</sup> Má-ná-se pòaⁿ-chi-phài, Mô͘-se í-keng tī Pa-san pun-gia̍p hō͘ in; iáu pòaⁿ-chi-phài Iok-su-a tī Iok-tàn hit-pêng sai-sì, tī in hiaⁿ-tī-tiong pun-gia̍p hō͘ in;  Iok-su-a chhe in tò-khì pò͘-pîⁿ ê sî, kā in chiok-hok;
<sup>8</sup> hoan-hù in kóng, Lín tio̍h tòa chōe-chōe châi-bu̍t, chōe-chōe cheng-siⁿ, kap gûn, kim, tâng, thih, kap chōe-chōe i-ho̍k, tò-khì lín ê pò͘-pîⁿ; chiong lín só͘ chhiúⁿ tùi-te̍k ê chong-bu̍t, kap lín ê hiaⁿ-tī saⁿ-kap pun.
<sup>9</sup> Tùi án-ni Liû-piān lâng, Ka-tek lâng, Má-ná-se pòaⁿ-chi-phài ê lâng, tùi Ka-lâm tōe ê Sī-lô khí-sin, lī-khui Í-sek-lia̍t lâng, beh tò-khì in tit-tio̍h Ki-lia̍t tōe;  chiū-sī chiàu Iâ-hô-hoa thok Mô͘-se só͘ bēng-lēng ê, tit-tio̍h chòe-gia̍p ê tōe.
<sup>10</sup> Liû-piān lâng, Ka-tek lâng, kap Má-ná-se pòaⁿ-chi-phài, kàu Iok-tàn hô-piⁿ it-tài ê Ka-lâm tōe, chiū tī kūn Iok-tàn hia, khí chi̍t chō tôaⁿ, hit ê tôaⁿ khòaⁿ-liáu chin-tōa.
<sup>11</sup> Í-sek-lia̍t lâng thiaⁿ-kìⁿ kóng, Khòaⁿ ah, Liû-piān lâng, Ka-tek lâng, kap Má-ná-se pòaⁿ-chi-phài ū khí chi̍t chō tôaⁿ tī Ka-lâm tōe ê thâu-chêng, Iok-tàn ê piⁿ-á, Í-sek-lia̍t lâng kè-khì ê só͘-chāi.
<sup>12</sup> Í-sek-lia̍t lâng thiaⁿ-kìⁿ, Í-sek-lia̍t lâng choân-hōe lóng chū-chi̍p tī Sī-lô, beh chiūⁿ-khì kap in kau-chiàn.
<sup>13</sup> Í-sek-lia̍t lâng chhe chè-si Í-lī-a-sat ê kiáⁿ Hui-nî-hap khì Ki-lia̍t tōe kìⁿ Liû-piān lâng, Ka-tek lâng, Má-ná-se pòaⁿ-chi-phài;
<sup>14</sup> koh chhe cha̍p ê siú-léng kap i khì, chiū-sī Í-sek-lia̍t ta̍k chi-phài ta̍k-cho̍k chi̍t ê siú-léng ta̍k-lâng tī Í-sek-lia̍t kun-tūi-tiong chòe cho̍k-tiúⁿ.
<sup>15</sup> In kàu Ki-lia̍t tōe, kìⁿ Liû-piān lâng, Ka-tek lâng, kap Má-ná-se pòaⁿ-chi-phài, tùi in kóng,
<sup>16</sup> Iâ-hô-hoa choân-hōe ê chèng-lâng án-ni kóng, Lín kan-hoān Í-sek-lia̍t ê Siōng-tè, kin-á-ji̍t oa̍t-tńg bô tè Iâ-hô-hoa, ūi ka-kī khí chi̍t chō tôaⁿ, tì-kàu kin-á-ji̍t pōe-ge̍k Iâ-hô-hoa, hoān-tio̍h che sī sím-mi̍h chōe ah?
<sup>17</sup> Chá tùi tī Pí-jíⁿ ê chōe, lán iáu lia̍h-chòe sió-khóa mah?  Sui-jiân un-e̍k kàu Iâ-hô-hoa ê hōe-chiòng, kàu kin-á-ji̍t lán iáu-bē chheng-khì;
<sup>18</sup> lín kin-á-ji̍t kéng-jiân oa̍t-tńg bô tè Iâ-hô-hoa ah!  lín kin-á-ji̍t pōe-ge̍k Iâ-hô-hoa, bîn-á-ji̍t I beh siū-khì Í-sek-lia̍t ê choân-hōe.
<sup>19</sup> Lín só͘ tit-tio̍h chòe-gia̍p ê tōe, nā bô chheng-khì, chiū thang kè-lâi Iâ-hô-hoa ê tōe ê gia̍p, chiū-sī Iâ-hô-hoa hōe-bō͘ só͘ tiàm ê só͘-chāi, tī goán tiong-kan tit-tio̍h gia̍p;  chóng-sī m̄-thang pōe-ge̍k Iâ-hô-hoa,  iā m̄-thang pōe-ge̍k goán, m̄-thang tī Iâ-hô-hoa lán Siōng-tè ê tôaⁿ í-gōa, ūi ka-kī koh khí tôaⁿ.
<sup>20</sup> Chêng Siā-la̍h ê cheng-sun A-kan, kiám bô tī hit ê eng-kai hiàn ê mi̍h hoān-chōe, chiū ū siū-khì lîm-kàu tī Í-sek-lia̍t ê choân-hōe mah?  hit ê lâng tī i só͘ hoān ê chōe, m̄-nā i ka-kī chi̍t-lâng sí.
<sup>21</sup> Tùi án-ni Liû-piān lâng, Ka-tek lâng, Má-ná-se pòaⁿ-chi-phài ìn Í-sek-lia̍t kun-tūi ê thâu-lâng kóng,
<sup>22</sup> Choân-lêng ê Siōng-tè Iâ-hô-hoa, choân-lêng ê Siōng-tè Iâ-hô-hoa, I chai, Í-sek-lia̍t iā beh chai, goán nā ū pōe-ge̍k ê ì-sù, á-sī kan-hoān Iâ-hô-hoa,
<sup>23</sup> (kin-á-ji̍t bô kiù goán), ūi ka-kī khí tôaⁿ, beh oa̍t-tńg bô tè Iâ-hô-hoa, á-sī beh hiàn sio-chè, sò͘-chè, siā-un chè, tī hí téng-bīn, Iâ-hô-hoa beh kui-kiū i;
<sup>24</sup> goán chòe chit ê tāi-chì sī ūi-tio̍h tî-hông chiah kò͘-ì chòe; sī kiaⁿ-liáu āu-ji̍t lín ê kiáⁿ-sun tùi goán ê kiáⁿ-sun kóng, Lín kap Iâ-hô-hoa Í-sek-lia̍t ê Siōng-tè ū sím-mi̍h koan-hē ah?
<sup>25</sup> Liû-piān lâng, Ka-tek lâng ah, Iâ-hô-hoa siat chit ê Iok-tàn, tī lín kap goán ê tiong-kan chòe kài-hān;  taⁿ lín tī Iâ-hô-hoa bô hūn;  án-ni chiū lín ê kiáⁿ-sun ōe hō͘ goán ê kiáⁿ-sun bô koh kèng-ùi Iâ-hô-hoa.
<sup>26</sup> Só͘-í goán saⁿ-kap kóng, Taⁿ lán tio̍h ūi ka-kī khí chi̍t chō tôaⁿ, m̄-sī ūi-tio̍h sio-chè, iā m̄-sī ūi-tio̍h pa̍t-hō ê chè;
<sup>27</sup> chiū-sī ūi-tio̍h lín goán ê tiong-kan, í-ki̍p lín kap goán āu-tāi ê tiong-kan chòe chèng-kù;  hō͘ goán thang tī Iâ-hô-hoa ê bīn-chêng, ēng goán ê sio-chè, siā-un-chè, kap pa̍t-hō chè, lâi ho̍k-sāi I;  bián-tit lín ê kiáⁿ-sun āu-ji̍t tùi goán ê kiáⁿ-sun kóng, Lín bô hūn tī Iâ-hô-hoa.
<sup>28</sup> Só͘-í goán kóng, Pa̍t-ji̍t in nā tùi goán, á-sī goán ê āu-tāi, án-ni kóng, goán thang ìn kóng, Lín thang khòaⁿ Iâ-hô-hoa ê tôaⁿ ê khoán-sit,  chiū-sī goán ê lia̍t-chó͘ chêng só͘ khí-ê; m̄-sī ūi-tio̍h sio-chè kap pa̍t-hō ê chè, chiū-sī ūi-tio̍h beh chòe lín goán tiong-kan ê chèng-kù.
<sup>29</sup> Goán tī Iâ-hô-hoa lán Siōng-tè hōe-bō͘-chêng í-gōa, lēng-gōa koh khí chi̍t chō tôaⁿ, ūi-tio̍h sio-chè, sò͘-chè, kap pa̍t-hō ê chè, lâi pōe-ge̍k Iâ-hô-hoa,  kin-á-ji̍t oa̍t-tńg bô tè Iâ-hô-hoa, goán koat-toàn bô chit-hō ì-sù.
<sup>30</sup> Chè-si Hui-nî-hap kap hōe-tiong hiah ê siú-léng, í-ki̍p kap i saⁿ-kap lâi Í-sek-lia̍t tiong kun-tūi ê thâu-lâng, chiū-sī kap i saⁿ-kap lâi-ê, thiaⁿ-kìⁿ Liû-piān lâng, Ka-tek lâng, Má-ná-se lâng, só͘ kóng ê ōe, chiū lóng lia̍h-chòe hó.
<sup>31</sup> Chè-si Í-lī-a-sat ê kiáⁿ Hui-nî-hap tùi Liû-piān lâng, Ka-tek lâng, Má-ná-se lâng kóng, Kin-á-ji̍t goán chai Iâ-hô-hoa tī lán ê tiong-kan, in-ūi lín bô hoān-tio̍h chit ê chōe lâi tek-chōe Iâ-hô-hoa;  taⁿ lín ū kiù Í-sek-lia̍t lâng thoat-lī Iâ-hô-hoa ê chhiú.
<sup>32</sup> Chè-si Í-lī-a-sat ê kiáⁿ Hui-nî-hap, kap hiah ê siú-léng, lī-pia̍t Liû-piān lâng, Ka-tek lâng, tùi Ki-lia̍t tōe tò-khì Ka-lâm tōe, kàu Í-sek-lia̍t lâng hia, hê-hok in.
<sup>33</sup> Í-sek-lia̍t lâng lia̍h chit ê sū chòe-hó;  tùi án-ni Í-sek-lia̍t lâng o-ló Siōng-tè, bô koh thê-khí beh chiūⁿ-khì kap Liû-piān lâng Ka-tek lâng kau-chiàn, lâi húi-hoāi in só͘ khiā-khí ê tōe.
<sup>34</sup> Liû-piān lâng Ka-tek lâng kiò hit ê tôaⁿ miâ chòe Chèng-kù;  in-ūi kóng, Chit ê tôaⁿ tī lán tiong-kan chèng-bêng Iâ-hô-hoa sī Siōng-tè.

</p></div></div><div class="p_outer"><div class="p_left"> <div class="chap">=== 約書亞記 · 第 23 章 ===</div><p>
<sup>1</sup> 耶和華已經hō͘以色列人安靜，無kap四圍一切ê對敵交戰，已經歷過chōe-chōe日，約書亞也歲壽chōe，年老；
<sup>2</sup> Hit時約書亞就叫以色列眾人，in ê長老，kap in ê族長，in ê審判官，in ê官長，lóng總來，對in講，我已經歲壽chōe，年老；
<sup>3</sup> 耶和華lín ê上帝，因為lín ê緣故，對hiah-ê國所行一切ê事，lín有看見；因為替lín交戰ê是耶和華lín ê上帝。
<sup>4</sup> 所chhun chiah-ê國，以及我所剪除hiah-ê國，tùi約旦到大海，ǹg日落ê所在，我已經分hō͘ lín ta̍k支派做業。
<sup>5</sup> 耶和華lín ê上帝beh tùi lín ê面前趕逐in，也beh tùi lín ê頭前激逐(tio̍k) in；lín就beh得tio̍h in ê地做業，照耶和華lín ê上帝所對lín講ê。
<sup>6</sup> 所以lín tio̍h大大壯膽，執守來行摩西律法ê冊一切所記載ê，m̄-thang離開伊來偏左偏右；
<sup>7</sup> tī lín中間所chhun hiah-ê國，lín m̄-thang kap伊chham-chhap，m̄-thang提起in hiah-ê上帝ê名，m̄-thang hō͘人kí in來chiù-chōa，也m̄-thang服事伊，m̄-thang跪拜伊；
<sup>8</sup> 總是tio̍h照lín到今á日所行ê，結聯耶和華lín ê上帝。
<sup>9</sup> 因為耶和華已經用大koh強ê國tùi lín ê面前趕出；到今á日無一人能khiā-tiâu tī lín ê面前。
<sup>10</sup> Lín一人beh趕逐一千人，因為替lín交戰ê，是耶和華lín ê上帝，照伊所對lín講ê。
<sup>11</sup> Lín tio̍h大大家己謹慎，疼耶和華lín ê上帝。
<sup>12</sup> Lín若略á倒退，kap存tī lín中間所chhun hiah-ê百姓結聯，kap in結親，相kap往來；
<sup>13</sup> lín tio̍h確實知，耶和華lín ê上帝的確無beh koh將hiah-ê百姓tùi lín ê面前趕出；總是in beh成做lín ê羅網活tauh，phah lín身軀ê箠，目睭內ê刺，直到lín對tī耶和華lín上帝所賞賜lín chit-ê好ê地滅無。
<sup>14</sup> 看ah，我今á日beh行世間人所tio̍h行ê路；lín一心一意知耶和華lín上帝所應允賜福lín ê話，無一句落空，lóng應驗tī lín ê身上，其中無落空一項。
<sup>15</sup> 耶和華lín上帝所應允一切ê福氣，怎樣臨到lín ê，耶和華也beh照án-ni hō͘ ta̍k樣ê災厄到tī lín，直到伊滅無lín tī耶和華lín上帝所賞賜lín chit-ê好ê地。
<sup>16</sup> Lín若違背耶和華lín上帝所命令lín ê約，去服事別ê上帝，跪拜伊，耶和華ê受氣beh tùi lín發出，lín beh緊緊滅無tī伊所賞賜lín好ê地。

</p></div><div class="p_right"><div class="chap">=== 約書亞記 · 第 23 章 ===</div><p>
<sup>1</sup> Iâ-hô-hoa í-keng hō͘ Í-sek-lia̍t lâng an-chēng, bô kap sì-ûi it-chhè ê tùi-te̍k kau-chiàn, í-keng le̍k-kè chōe-chōe ji̍t,  Iok-su-a iā hè-siū chōe, nî-lāu;
<sup>2</sup> hit-sî Iok-su-a chiū kiò Í-sek-lia̍t chèng-lâng, in ê tiúⁿ-ló, kap in ê cho̍k-tiúⁿ, in ê sím-phòaⁿ-koaⁿ, in ê koaⁿ-tiúⁿ, lóng-chóng lâi, tùi in kóng, Góa í-keng hè-siū chōe, nî-lāu;
<sup>3</sup> Iâ-hô-hoa lín ê Siōng-tè, in-ūi lín ê iân-kò͘, tùi hiah ê kok só͘ kiâⁿ it-chhè ê sū, lín ū khòaⁿ-kìⁿ;  in-ūi thòe lín kau-chiàn-ê sī Iâ-hô-hoa lín ê Siōng-tè.
<sup>4</sup> Só͘ chhun chiah ê kok, í-ki̍p góa só͘ chián-tû hiah ê kok, tùi Iok-tàn kàu tōa-hái, ǹg ji̍t-lo̍h ê só͘-chāi, góa í-keng pun hō͘ lín ta̍k chi-phài chòe-gia̍p.
<sup>5</sup> Iâ-hô-hoa lín ê Siōng-tè beh tùi lín ê bīn-chêng kóaⁿ-tio̍k in, iā beh tùi lín ê thâu-chêng kek-tio̍k in;  lín chiū beh tit-tio̍h in ê tōe chòe-gia̍p, chiàu Iâ-hô-hoa lín ê Siōng-tè só͘ tùi lín kóng ê.
<sup>6</sup> Só͘-í lín tio̍h tōa-tōa chòng-táⁿ, chip-siú lâi kiâⁿ Mô͘-se lu̍t-hoat ê chheh it-chhè só͘ kì-chài ê, m̄-thang lī-khui i lâi phian-chó phian-iū;
<sup>7</sup> tī lín tiong-kan só͘ chhun hiah ê kok, lín m̄-thang kap i chham-chhap, m̄-thang thê-khí in hiah ê siōng-tè ê miâ, m̄-thang hō͘ lâng kí in lâi chiù-chōa, iā m̄-thang ho̍k-sāi i, m̄-thang kūi-pài i;
<sup>8</sup> chóng-sī tio̍h chiàu lín kàu kin-á-ji̍t só͘-kiâⁿ-ê, kiat-liân Iâ-hô-hoa lín ê Siōng-tè.
<sup>9</sup> In-ūi Iâ-hô-hoa í-keng ēng tōa koh kiông ê kok tùi lín ê bīn-chêng kóaⁿ-chhut;  kàu kin-á-ji̍t bô chi̍t-lâng ōe khiā-tiâu tī lín ê bīn-chêng.
<sup>10</sup> Lín chi̍t-lâng beh kóaⁿ-tio̍k chi̍t-chheng lâng, in-ūi thòe lín kau-chiàn-ê, sī Iâ-hô-hoa lín ê Siōng-tè, chiàu I só͘ tùi lín kóng-ê.
<sup>11</sup> Lín tio̍h tōa-tōa ka-kī kín-sīn, thiàⁿ Iâ-hô-hoa lín ê Siōng-tè.
<sup>12</sup> Lín nā lio̍h-á tò-thè, kap chûn tī lín tiong-kan só͘ chhun hiah ê peh-sìⁿ kiat-liân, kap in kiat-chhin, saⁿ-kap óng-lâi;
<sup>13</sup> lín tio̍h khak-si̍t chai, Iâ-hô-hoa lín ê Siōng-tè tek-khak bô beh koh chiong hiah ê peh-sìⁿ tùi lín ê bīn-chêng kóaⁿ-chhut;  chóng-sī in beh chiâⁿ-chòe lín ê lô-bāng oa̍h-tauh, phah lín seng-khu ê chhê, ba̍k-chiu-lāi ê chhì, ti̍t-kàu lín tùi tī Iâ-hô-hoa lín Siōng-tè só͘ siúⁿ-sù lín chit ê hó  ê tōe bia̍t-bô.
<sup>14</sup> Khòaⁿ ah, góa kin-á-ji̍t beh kiâⁿ sè-kan lâng só͘ tio̍h kiâⁿ ê lō͘; lín chi̍t-sim chi̍t-ì chai Iâ-hô-hoa lín Siōng-tè só͘ èng-ún sù-hok lín ê ōe, bô chi̍t-kù lo̍k-khong, lóng èng-giām tī lín ê sin-chiūⁿ, kî-tiong bô lo̍k-khong chi̍t-hāng.
<sup>15</sup> Iâ-hô-hoa lín Siōng-tè só͘ èng-ún it-chhè ê hok-khì, cháiⁿ-iūⁿ lîm-kàu lín ê, Iâ-hô-hoa iā beh chiàu án-ni hō͘ ta̍k-iūⁿ ê chai-ē kàu tī lín, ti̍t-kàu I bia̍t-bô lín tī Iâ-hô-hoa lín Siōng-tè só͘ siúⁿ-sù lín chit ê hó ê tōe.
<sup>16</sup> Lín nā ûi-pōe Iâ-hô-hoa lín Siōng-tè só͘ bēng-lēng lín ê iok, khì ho̍k-sāi pa̍t ê siōng-tè, kūi-pài i, Iâ-hô-hoa ê siū-khì beh tùi lín hoat-chhut, lín beh kín-kín bia̍t-bô tī I só͘ siúⁿ-sù lín hó ê tōe.

</p></div></div><div class="p_outer"><div class="p_left"> <div class="chap">=== 約書亞記 · 第 24 章 ===</div><p>
<sup>1</sup> 約書亞聚集以色列眾支派到tī示劍，召以色列ê長老，kap in ê族長、審判官，以及官長來；in就khiā tī上帝ê面前。
<sup>2</sup> 約書亞kā眾百姓講：耶和華以色列ê上帝án-ni講：在早lín ê列祖，就是亞伯拉罕ê老父，Ná-ho̍k ê老父，Tha-la̍h，tiàm tī大河hit-pêng，服事別ê上帝。
<sup>3</sup> 我取lín ê祖亞伯拉罕tùi大河hit-pêng chhōa伊遍行迦南全地；koh hō͘伊ê kiáⁿ孫chōe-chōe，用以撒賞賜伊；
<sup>4</sup> koh用雅各kap以掃賞賜以撒，將Se-jíⁿ山賞賜以掃做業；後來雅各kap伊ê kiáⁿ孫落去埃及。
<sup>5</sup> 我差摩西kap亞倫，我也降災厄tī埃及，照我tī hit中間所行ê；然後chhōa lín出來。
<sup>6</sup> 我chhōa lín ê列祖出埃及，lín就到海墘，埃及人chhōa in ê車kap馬兵追jip lín ê列祖到紅海；
<sup>7</sup> in求叫耶和華，伊就用烏暗hē tī lín kap埃及人ê中間，koh hō͘海來淹密in；我tī埃及所行ê事lín親目看見；lín tiàm tī曠野chōe-chōe日。
<sup>8</sup> 我chhōa lín到khiā起tī約旦hit-pêng，A-mô͘-lī人ê地；in kap lín交戰；我將in交tī lín ê手；lín就得tio̍h in ê地；我剿滅in tī lín ê面前。
<sup>9</sup> Hit時Mô͘-ap王Se-phoat ê kiáⁿ Pa-le̍k起來kap以色列交戰；差人去叫Pí-jíⁿ ê kiáⁿ Pa-lân來咒詛lín。
<sup>10</sup> 我m̄聽Pa-lân ê話；所以伊連連kā lín祝福；án-ni，我就救lín脫離伊ê手。
<sup>11</sup> Lín過約旦，到耶利哥；耶利哥人、A-mô͘-lī人、Pí-lī-sé人、迦南人、Hek人、Kek-ka-sat人、Hi-bī人、Iâ-pò͘-su人，lóng kap lín交戰；我將in交tī lín ê手。
<sup>12</sup> 我差大隻蜂飛tī lín ê頭前，將A-mô͘-lī人兩個王，tùi lín ê面前趕出去；m̄是用你ê刀，也m̄是用你ê弓。
<sup>13</sup> 我賞賜lín ê土地，m̄是lín所tio̍h磨ê，也賞賜lín城，m̄是lín所起造ê，lín就tiàm tī hit中間；koh m̄是lín所栽種ê葡萄園橄欖-園，lín得tio̍h食伊ê果子。
<sup>14</sup> Taⁿ lín tio̍h敬畏耶和華，誠心實意服事伊，將lín列祖tī大河hit-pêng kap tī埃及所服事ê上帝除去，來服事耶和華。
<sup>15</sup> Nā是lín掠服事耶和華做m̄好，今á日lín tio̍h揀lín所beh服事ê；看是lín列祖tī大河hit-pêng所服事hiah-ê上帝，á是lín所khiā起in ê地， A-mô͘-lī人，hiah-ê上帝ah。論到我kap我ê家，阮決斷beh服事耶和華。
<sup>16</sup> 百姓應講，阮決斷無意思beh棄sak耶和華去服事別ê上帝。
<sup>17</sup> 因為耶和華阮ê上帝bat chhōa阮kap阮ê列祖tùi埃及地做奴才ê家出來，tī阮ê目睭前行hiah-ê大ê神蹟，tī阮所行一切ê路，所經過ê ta̍k國，lóng有保護阮。
<sup>18</sup> 耶和華也tī阮ê面前趕出lóng總ê百姓，趕出khiā起chit-ê所在ê A-mô͘-lī人；所以阮也beh服事耶和華，因為祂是阮ê上帝。
<sup>19</sup> 約書亞對百姓講：Lín bōe會服事耶和華，因為伊是聖ê上帝，決斷無容允用別ê上帝匹配伊，無beh赦免lín ê過失，lín ê罪惡。
<sup>20</sup> Lín若離開耶和華去服事外邦ê上帝，耶和華tī降福氣hō͘ lín了後，beh oa̍t-tńg來降災厄hō͘ lín，滅無lín。
<sup>21</sup> 百姓ìn約書亞講：無lah；阮定tio̍h beh服事耶和華。
<sup>22</sup> 約書亞對百姓講：Lín揀耶和華beh服事伊，lín家己做lín ê干證。In應講，好，阮做干證。
<sup>23</sup> 約書亞講：Lín taⁿ tio̍h除去lín中間所有外邦ê上帝，hō͘ lín專心歸向耶和華以色列ê上帝。
<sup>24</sup> 百姓ìn約書亞講：阮beh服事耶和華阮ê上帝，聽thàn伊ê話。
<sup>25</sup> Hit日約書亞就kap百姓立約，tī示劍kā in設立律例法度。
<sup>26</sup> 約書亞將chiah-ê話lóng寫tī上帝律法ê冊，koh將一塊大石頭khiā tī-hia，tī橡樹腳，耶和華聖所ê邊á。
<sup>27</sup> 約書亞對眾百姓講：看ah，chit-ê石頭beh做咱ê干證；因為伊有聽見耶和華所吩咐咱一切ê話，所以beh對lín做干證，驚了lín悖逆lín ê上帝。
<sup>28</sup> 約書亞就差百姓去；ta̍k人就tò去伊所得tio̍h ê地。
<sup>29</sup> Chiah-ê事以後，耶和華ê奴僕，Lùn ê kiáⁿ約書亞，一百一十歲就死。
<sup>30</sup> In就埋葬伊tī伊ê業ê界內，就是tī Í-hoat-liân山地ê Têng-ná-se-la̍h，tī Ka-si̍t山ê北勢。
<sup>31</sup> 約書亞tī-teh ê日，kap約書亞死了後，hiah-ê知耶和華為以色列人所行chiah-ê事ê長老iáu tī-teh ê時，以色列人服事耶和華。
<sup>32</sup> 以色列人tùi埃及所帶來約瑟ê骨頭，in埋葬伊tī示劍，就是雅各早前用一百銀tùi示劍ê老父Hap-boa̍t hiah-ê kiáⁿ所買ê地；就做約瑟kiáⁿ孫ê業。
<sup>33</sup> 亞倫ê kiáⁿ Í-lī-a-sat也死；in就埋葬伊tī伊ê kiáⁿ Hui-nî-hap所得tio̍h ê山崙á，就是tī Í-hoat-liân ê山地。

</p></div><div class="p_right"><div class="chap">=== 約書亞記 · 第 24 章 ===</div><p>
<sup>1</sup> Iok-su-a chū-chi̍p Í-sek-lia̍t chèng chi-phài kàu tī Sī-kiàm, tiàu Í-sek-lia̍t ê tiúⁿ-ló, kap in ê cho̍k-tiúⁿ, sím-phòaⁿ-koaⁿ, í-ki̍p koaⁿ-tiúⁿ lâi;  in chiū khiā tī Siōng-tè ê bīn-chêng.
<sup>2</sup> Iok-su-a kā chèng peh-sìⁿ kóng, Iâ-hô-hoa Í-sek-lia̍t ê Siōng-tè án-ni kóng, Chāi-chá lín ê lia̍t-chó͘, chiū-sī A-pek-la̍h-hán ê lāu-pē, Ná-ho̍k ê lāu-pē, Tha-la̍h, tiàm tī Tōa-hô hit-pêng, ho̍k-sāi pa̍t ê siōng-tè.
<sup>3</sup> Góa chhú lín ê chó͘ A-pek-la̍h-hán tùi Tōa-hô hit-pêng chhōa i piàn-kiâⁿ Ka-lâm choân-tōe;  koh hō͘ i ê kiáⁿ-sun chōe-chōe, ēng Í-sat siúⁿ-sù i;
<sup>4</sup> koh ēng Ngá-kok kap Í-sò siúⁿ-sù Í-sat, chiong Se-jíⁿ soaⁿ siúⁿ-sù Í-sò chòe-gia̍p; āu-lâi Ngá-kok kap i ê kiáⁿ-sun lo̍h-khì Ai-ki̍p.
<sup>5</sup> Góa chhe Mô͘-se kap A-lûn, Góa iā kàng chai-ē tī Ai-ki̍p, chiàu Góa tī hí tiong-kan só͘ kiâⁿ ê;  jiân-āu chhōa lín chhut-lâi.
<sup>6</sup> Góa chhōa lín ê lia̍t-chó͘ chhut Ai-ki̍p, lín chiū kàu hái-kîⁿ, Ai-ki̍p lâng chhōa in ê chhia kap bé-peng tui-jip lín ê lia̍t-chó͘ kàu Âng-hái;
<sup>7</sup> in kiû-kiò Iâ-hô-hoa, I chiū ēng o͘-àm hē tī lín kap Ai-ki̍p lâng ê tiong-kan, koh hō͘ hái lâi im-ba̍t in;  Góa tī Ai-ki̍p só͘ kiâⁿ ê sū lín chhin-ba̍k khòaⁿ-kìⁿ;  lín tiàm tī khòng-iá chōe-chōe ji̍t.
<sup>8</sup> Góa chhōa lín kàu khiā-khí tī Iok-tàn hit-pêng, A-mô͘-lī lâng ê tōe;  in kap lín kau-chiàn;  Góa chiong in kau tī lín ê chhiú;  lín chiū tit-tio̍h in ê tōe;  Góa châu-bia̍t  in tī lín ê bīn-chêng.
<sup>9</sup> Hit-sî Mô͘-ap ông Se-phoat ê kiáⁿ Pa-le̍k khí-lâi kap Í-sek-lia̍t kau-chiàn; chhe lâng khì kiò Pí-jíⁿ ê kiáⁿ Pa-lân lâi chiù-chó͘ lín.
<sup>10</sup> Góa m̄-thiaⁿ Pa-lân ê ōe;  só͘-í i liân-liân kā lín chiok-hok;  án-ni, Góa chiū kiù lín thoat-lī i ê chhiú.
<sup>11</sup> Lín kè Iok-tàn, kàu Iâ-lī-ko;  Iâ-lī-ko lâng, A-mô͘-lī lâng, Pí-lī-sé lâng, Ka-lâm lâng, Hek lâng, Kek-ka-sat lâng, Hi-bī lâng, Iâ-pò͘-su lâng, lóng kap lín kau-chiàn ;  Góa chiong in kau tī lín ê chhiú.
<sup>12</sup> Góa chhe tōa-chiah-phang pe tī lín ê thâu-chêng, chiong A-mô͘-lī lâng nn̄g ê ông, tùi lín ê bīn-chêng kóaⁿ-chhut-khì;  m̄-sī ēng lí ê to, iā m̄-sī ēng lí ê keng.
<sup>13</sup> Góa siúⁿ-sù lín ê thó͘-tōe, m̄-sī lín só͘ tio̍h-bôa-ê, iā siúⁿ-sù lín siâⁿ, m̄-sī lín só͘ khí-chō-ê, lín chiū tiàm tī hí tiong-kan;  koh m̄-sī lín só͘ chai-chèng ê phû-tô-hn̂g kaⁿ-ná-hn̂g, lín tit-tio̍h chia̍h i ê ké-chí.
<sup>14</sup> Taⁿ lín tio̍h kèng-ùi Iâ-hô-hoa, sêng-sim si̍t-ì ho̍k-sāi I, chiong lín lia̍t-chó͘ tī Tōa-hô hit-pêng kap tī Ai-ki̍p só͘ ho̍k-sāi ê siōng-tè tû-khì, lâi ho̍k-sāi Iâ-hô-hoa.
<sup>15</sup> Nā sī lín lia̍h ho̍k-sāi Iâ-hô-hoa chòe m̄-hó, kin-á-ji̍t lín tio̍h kéng lín só͘ beh ho̍k-sāi-ê; khòaⁿ sī lín lia̍t-chó͘ tī Tôa-hô hit-pêng só͘ ho̍k-sāi hiah ê siōng-tè, á-sī lín só͘ khiā-khí in ê tōe,  A-mô͘-lī lâng, hiah ê siōng-tè ah.  Lūn-kàu góa kap góa ê ke, goán koat-toàn beh ho̍k-sāi Iâ-hô-hoa.
<sup>16</sup> Peh-sìⁿ ìn kóng, Goán koat-toàn bô ì-sù beh khì-sak Iâ-hô-hoa khì ho̍k-sāi pa̍t ê siōng-tè.
<sup>17</sup> In-ūi Iâ-hô-hoa goán ê Siōng-tè bat chhōa goán kap goán ê lia̍t-chó͘ tùi Ai-ki̍p tōe chòe lô͘-châi ê ke chhut-lâi, tī goán ê ba̍k-chiu-chêng kiâⁿ hiah ê tōa ê sîn-jiah, tī goán só͘ kiâⁿ it-chhè ê lō͘, só͘ keng-kè ê ta̍k-kok, lóng ū pó-hō͘ goán.
<sup>18</sup> Iâ-hô-hoa iā tī goán ê bīn-chêng kóaⁿ-chhut lóng-chóng ê peh-sìⁿ, kóaⁿ-chhut khiā-khí chit ê só͘-chāi ê A-mô͘-lī lâng;  só͘-í goán iā beh ho̍k-sāi Iâ-hô-hoa, in-ūi I sī goán ê Siōng-tè.
<sup>19</sup> Iok-su-a tùi peh-sìⁿ kóng, Lín bōe-ōe ho̍k-sāi Iâ-hô-hoa, in-ūi I sī sèng ê Siōng-tè, koat-toàn bô iông-ún ēng pa̍t ê Siōng-tè phit-phòe I, bô beh sià-bián lín ê kè-sit, lín ê chōe-ok.
<sup>20</sup> Lín nā lī-khui Iâ-hô-hoa khì ho̍k-sāi gōa-pang ê Siōng-tè, Iâ-hô-hoa tī kàng hok-khì hō͘ lín liáu-āu, beh oa̍t-tńg lâi kàng chai-ē hō͘ lín, bia̍t-bô lín.
<sup>21</sup> Peh-sìⁿ ìn Iok-su-a kóng, Bô-lah; goán tiāⁿ-tio̍h beh ho̍k-sāi Iâ-hô-hoa.
<sup>22</sup> Iok-su-a tùi peh-sìⁿ kóng, Lín kéng Iâ-hô-hoa beh ho̍k-sāi I, lín ka-kī chòe lín ê kan-chèng.  In  ìn kóng, Hó, goán chòe kan-chèng.
<sup>23</sup> Iok-su-a kóng, Lín taⁿ tio̍h tû-khì lín tiong-kan só͘ ū gōa-pang ê siōng-tè, hō͘ lín choan-sim kui-ǹg Iâ-hô-hoa Í-sek-lia̍t ê Siōng-tè.
<sup>24</sup> Peh-sìⁿ ìn Iok-su-a kóng, Goán beh ho̍k-sāi Iâ-hô-hoa goán ê Siōng-tè, thiaⁿ-thàn I ê ōe.
<sup>25</sup> Hit-ji̍t Iok-su-a chiū kap peh-sìⁿ li̍p-iok, tī Sī-kiàm kā in siat-li̍p lu̍t-lē hoat-tō͘.
<sup>26</sup> Iok-su-a chiong chiah ê ōe lóng siá tī Siōng-tè lu̍t-hoat ê chheh, koh chiong chi̍t-tè tōa chio̍h-thâu khiā tī-hia, tī siōng-chhiū kha, Iâ-hô-hoa sèng-só͘ ê piⁿ-á.
<sup>27</sup> Iok-su-a tùi chèng peh-sìⁿ kóng, Khòaⁿ ah, chit ê chio̍h-thâu beh chòe lán ê kan-chèng; in-ūi i ū thiaⁿ-kìⁿ Iâ-hô-hoa só͘ hoan-hù lán it-chhè ê ōe, só͘-í beh tùi lín chòe kan-chèng, kiaⁿ-liáu lín pōe-ge̍k lín ê Siōng-tè.
<sup>28</sup> Iok-su-a chiū chhe peh-sìⁿ khì;  ta̍k-lâng chiū tò-khì i só͘ tit-tio̍h ê tōe.
<sup>29</sup> Chiah ê sū í-āu, Iâ-hô-hoa ê lô͘-po̍k, Lùn ê kiáⁿ Iok-su-a, chi̍t-pah it-cha̍p hè chiū sí.
<sup>30</sup> In chiū bâi-chòng i tī i ê gia̍p ê kài-lāi, chiū-sī tī Í-hoat-liân soaⁿ-tōe ê Têng-ná-se-la̍h, tī Ka-si̍t soaⁿ ê pak-sì.
<sup>31</sup> Iok-su-a tī-teh ê ji̍t, kap Iok-su-a sí liáu-āu, hiah ê chai Iâ-hô-hoa ūi Í-sek-lia̍t lâng só͘ kiâⁿ chiah ê sū ê tióng-ló iáu tī-teh ê sî, Í-sek-lia̍t lâng ho̍k-sāi Iâ-hô-hoa.
<sup>32</sup> Í-sek-lia̍t lâng tùi Ai-ki̍p só͘ tòa lâi Iok-sek ê kut-thâu, in bâi-chòng i tī Sī-kiàm, chiū-sī Ngá-kok chá-chêng ēng chi̍t-pah gûn tùi Sī-kiàm ê lāu-pē Hap-boa̍t hiah ê kiáⁿ só͘ bóe ê tōe;  chiū chòe Iok-sek kiáⁿ-sun ê gia̍p.
<sup>33</sup> A-lûn ê kiáⁿ Í-lī-a-sat iā sí;  in chiū bâi-chòng i tī i ê kiáⁿ Hui-nî-hap só͘ tit-tio̍h ê soaⁿ-lūn-á, chiū-sī tī Í-hoat-liân ê soaⁿ-tōe.

</p></div></div></section>

</body></html>