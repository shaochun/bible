<html>

<head>
	<meta http-equiv="Content-Type" content="text/html; charset=utf-8">
	<title>POJ Bible</title>
	<link rel="stylesheet" href="for_web.css" type="text/css" media="screen">
</head>

<body>
<section>

<div class="p_outer"><div class="p_left"> <div class="chap">=== 創世記 · 第 1 章 ===</div><p>
<sup>1</sup> 源起頭上帝創造天kap地。
<sup>2</sup> 地是空空渾沌；深淵ê面上烏暗；上帝ê神運動tī水面。
<sup>3</sup> 上帝講，Tio̍h有光，就有光。
<sup>4</sup> 上帝看光，是好；上帝將光暗分開。
<sup>5</sup> 上帝叫hit-ê光做日，叫暗做暝。有ê-hng有早起，是頭一日。：
<sup>6</sup> 上帝講，Chiah-ê水ê中間tio̍h有穹蒼，將水kap水分開。
<sup>7</sup> 上帝就造穹蒼，來分開穹蒼下ê水kap穹蒼頂ê水；就有án-ni。
<sup>8</sup> 上帝叫穹蒼做天。有ê-hng有早起，是第二日。
<sup>9</sup> 上帝講，天下chiah-ê水tio̍h聚集到一所在，乾地tio̍h出現；就有án-ni。
<sup>10</sup> 上帝叫乾地做地；叫聚集ê水做海；上帝看伊是好。
<sup>11</sup> 上帝講，地tio̍h發草，以及結子ê菜蔬，kap照類生果子ê樹，hit內面有伊ê chí，tī地上；就有án-ni。
<sup>12</sup> 地就發草，kap照類結chí ê菜蔬，kap照類生果子ê樹，內面有伊ê chí；上帝看伊是好。
<sup>13</sup> 有ê-hng有早起，是第三日。
<sup>14</sup> 上帝講，天裡ê穹蒼tio̍h有發光ê體，來分別日暝；也thang做兆頭，四季，日，年；
<sup>15</sup> 亦hō͘ in做光體tī天ê穹蒼，照光tī地上；就有án-ni。
<sup>16</sup> 上帝就造大ê光體兩個；大ê光體來管日時，細ê光體來管暝時；也造星辰。
<sup>17</sup> 上帝hē in tī天裡ê穹蒼，hō͘ in照光tī地裡；
<sup>18</sup> 也beh管有日暝，分別光暗。上帝看伊是好。
<sup>19</sup> 有ê-hng有早起，是第四日。
<sup>20</sup> 上帝講，水tio̍h生湠chōe-chōe有活命ê動物；鳥飛tī地ê頂面，天裡ê穹蒼。
<sup>21</sup> 上帝就創造海裡ê大魚，以及水所生chōe-chōe有活命ê動物，各照伊ê類，koh創造ta̍k樣ê飛鳥，照伊ê類；上帝看伊是好。
<sup>22</sup> 上帝賜福in，講，Tio̍h生湠加添真chōe，充滿tī海裡ê水，也hō͘鳥隻生湠chōe-chōe tī地裡。
<sup>23</sup> 有ê-hng有早起，是第五日。
<sup>24</sup> 上帝講，地tio̍h生有活命ê動物，照伊ê類，cheng-siⁿ，蟲thōa，地上ê走獸，照伊ê類；就有án-ni。
<sup>25</sup> 上帝就造地上ê走獸照伊ê類，cheng-siⁿ照伊ê類，地上一切ê蟲thōa照伊ê類；上帝看伊是好。
<sup>26</sup> 上帝講，咱tio̍h造人親像咱ê像，照咱ê款；hō͘ in管理海裡ê魚，天裡ê鳥，kap cheng-siⁿ，kap全地，以及地上teh sô ê蟲thōa。
<sup>27</sup> 上帝就創造人親像伊家己ê像，照上帝ê像創造伊；創造in男ê女ê。
<sup>28</sup> 上帝賜福in；上帝koh對in講，Tio̍h生湠真chōe，充滿tī地上，來khah贏伊；也tio̍h治理海裡ê魚，天裡ê鳥，kap地上一切所振動ê活物。
<sup>29</sup> 上帝講，我有hō͘ lín遍地上一切結chí ê菜蔬，koh一切ê樹，其中有結子ê樹ê果子；lóng hō͘ lín做食物。
<sup>30</sup> 論到地上一切ê走獸，天中一切ê鳥，kap地上一切會振動有活命ê物，我將一切青草hō͘ in做食物；就有án-ni。
<sup>31</sup> 上帝看伊一切所造ê，看ah，真好。有ê-hng有早起，是第六日。

</p></div><div class="p_right"><div class="chap">=== 創世記 · 第 1 章 ===</div><p>
<sup>1</sup> Goân-khí-thâu Siōng-tè chhòng-chō thiⁿ kap tōe.
<sup>2</sup> Tōe sī khang-khang hūn-tūn; chhim-ian ê bīn-chiūⁿ o͘-àm; Siōng-tè ê Sîn ūn-tōng tī chúi-bīn.
<sup>3</sup> Siōng-tè kóng, Tio̍h ū kng, chiū ū kng.
<sup>4</sup> Siōng-tè khòaⁿ kng, sī hó; Siōng-tè chiong kng àm pun-khui.
<sup>5</sup> Siōng-tè kiò hit ê kng chòe Ji̍t, kiò àm chòe Mî.  Ū ê-hng ū chá-khí, sī thâu chi̍t-ji̍t.
<sup>6</sup> Siōng-tè kóng, Chiah ê chúi ê tiong-kan tio̍h ū kiong-chhong, chiong chúi kap chúi pun-khui.
<sup>7</sup> Siōng-tè chiū chō kiong-chhong, lâi hun-khui kiong-chhong-ē ê chúi kap kiong-chhong-téng ê chúi;  chiū ū án-ni.
<sup>8</sup> Siōng-tè kiò kiong-chhong chòe Thiⁿ.  Ū ê-hng ū chá-khí, sī tē-jī ji̍t.
<sup>9</sup> Siōng-tè kóng, Thiⁿ-ē chiah ê chúi tio̍h chū-chi̍p kàu chi̍t só͘-chāi, ta-tōe tio̍h chhut-hiān;  chiū ū án-ni.
<sup>10</sup> Siōng-tè kiò ta-tōe chòe Tōe;  kiò chū-chi̍p ê chúi chòe Hái;  Siōng-tè khòaⁿ-i sī hó.
<sup>11</sup> Siōng-tè kóng, Tōe tio̍h hoat-chháu, í-ki̍p kiat-chí ê chhài-soe, kap chiàu-lūi siⁿ ké-chí ê chhiū, hit lāi-bīn ū i ê chí, tī tōe-chiūⁿ;  chiū ū án-ni.
<sup>12</sup> Tōe chiū hoat-chháu, kap chiàu-lūi kiat-chí ê chhài-soe, kap chiàu-lūi siⁿ ké-chí ê chhiū, lāi-bīn ū i ê chí;  Siōng-tè khòaⁿ-i sī hó.
<sup>13</sup> Ū ê-hng ū chá-khí, sī tē-saⁿ ji̍t.
<sup>14</sup> Siōng-tè kóng, Thiⁿ-ni̍h ê kiong-chhong tio̍h ū hoat-kng ê thé, lâi hun-piat ji̍t-mî; iā thang chòe tiāu-thâu, sù-kùi, ji̍t, nî;
<sup>15</sup> ia̍h hō͘ in chòe kng-thé tī thiⁿ ê kiong-chhong, chiò-kng tī tōe-chiūⁿ;  chiū ū án-ni.
<sup>16</sup> Siōng-tè chiū chō tōa ê kng-thé nn̄g-ê;  tōa ê kng-thé lâi koán ji̍t-sî, sòe ê kng-thé lâi koán mî-sî;  iā chō chhiⁿ-sîn.
<sup>17</sup> Siōng-tè hē in tī thiⁿ-ni̍h ê kiong-chhong, hō͘ in chiò kng tī tōe-ni̍h;
<sup>18</sup> iā beh koán ū ji̍t mî, hun-piat kng àm.  Siōng-tè khòaⁿ-i sī hó.
<sup>19</sup> Ū ê-hng ū chá-khí, sī tē-sì ji̍t.
<sup>20</sup> Siōng-tè kóng, Chúi tio̍h siⁿ-thòaⁿ chōe-chōe ū oa̍h-miā ê tōng-bu̍t;  chiáu pe tī tōe ê téng-bīn, thiⁿ-ni̍h ê kiong-chhong.
<sup>21</sup> Siōng-tè chiū chhòng-chō hái-ni̍h ê tōa-hî, í-ki̍p chúi só͘ siⁿ chōe-chōe ū oa̍h-miā ê tōng-bu̍t, kok chiàu i ê lūi, koh chhòng-chō ta̍k-iūⁿ ê pe-chiáu, chiàu i ê lūi;  Siōng-tè khòaⁿ-i sī hó.
<sup>22</sup> Siōng-tè sù-hok in, kóng, Tio̍h siⁿ-thòaⁿ ke-thiⁿ chin-chōe, chhiong-móa tī hái-ni̍h ê chúi, iā hō͘ chiáu-chiah siⁿ-thòaⁿ chōe-chōe tī tōe-ni̍h.
<sup>23</sup> Ū ê-hng ū chá-khí, sī tē-gō͘ ji̍t.
<sup>24</sup> Siōng-tè kóng, Tōe tio̍h siⁿ ū oa̍h-miā ê tōng-bu̍t, chiàu i ê lūi, cheng-siⁿ, thâng-thōa, tōe-chiūⁿ ê cháu-siù, chiàu i ê lūi;  chiū ū án-ni.
<sup>25</sup> Siōng-tè chiū chō tōe-chiūⁿ ê cháu-siù chiàu i ê lūi, cheng-siⁿ chiàu i ê lūi, tōe-chiūⁿ it-chhè ê thâng-thōa chiàu i ê lūi;  Siōng-tè khòaⁿ-i sī hó.
<sup>26</sup> Siōng-tè kóng, Lán tio̍h chō lâng chhin-chhiūⁿ lán ê siōng, chiàu lán ê khoán;  hō͘ in koán-lí hái-ni̍h ê hî, thiⁿ-ni̍h ê chiáu, kap cheng-siⁿ, kap choân-tōe, í-ki̍p tōe-chiūⁿ teh sô ê thâng-thōa.
<sup>27</sup> Siōng-tè chiū chhòng-chō lâng chhin-chhiūⁿ I ka-kī ê siōng, chiàu Siōng-tè ê siōng chhòng-chō i;  chhòng-chō in lâm-ê lú-ê.
<sup>28</sup> Siōng-tè sù-hok in; Siōng-tè koh tùi in kóng, Tio̍h siⁿ-thòaⁿ chin-chōe, chhiong-móa tī tōe-chiūⁿ, lâi khah-iâⁿ i;  iā tio̍h tī-lí hái-ni̍h ê hî, thiⁿ-ni̍h ê chiáu, kap tōe-chiūⁿ it-chhè só͘ tín-tāng ê oa̍h-mi̍h.
<sup>29</sup> Siōng-tè kóng, Góa ū hō͘ lín piàn tōe-chiūⁿ it-chhè kiat-chí ê chhài-soe, koh it-chhè ê chhiū, kî-tiong ū kiat-chí ê chhiū ê ké-chí;  lóng hō͘ lín chòe chia̍h-mi̍h.
<sup>30</sup> Lūn-kàu tōe-chiūⁿ it-chhè ê cháu-siù, thiⁿ-tiong it-chhè ê chiáu, kap tōe-chiūⁿ it-chhè ōe tín-tāng ū oa̍h-miā ê mi̍h, Góa chiong it-chhè chhiⁿ-chháu hō͘ in chòe chia̍h-mi̍h;  chiū ū án-ni.
<sup>31</sup> Siōng-tè khòaⁿ I it-chhè só͘ chō-ê, khòaⁿ ah, chin-hó.  Ū ê-hng ū chá-khí, sī tē-la̍k ji̍t.

</p></div></div><div class="p_outer"><div class="p_left"> <div class="chap">=== 創世記 · 第 2 章 ===</div><p>
<sup>1</sup> 天地kap祂一切所有ê已經做完。
<sup>2</sup> Tī第七日，上帝完祂所造ê工；就tī第七日歇祂一切所造ê工。
<sup>3</sup> 上帝賜福tī第七日，定做聖日；因為tī chit日上帝停祂一切創造ê工，就安歇。
<sup>4</sup> 天地創造ê來歷，tī耶和華上帝造地kap天ê日，親像下底。
<sup>5</sup> 山野一切ê草木未有tī地裡；山野一切ê菜蔬未有發；因為耶和華上帝無落雨tī地裡，也無人thang種作hit-ê土地。
<sup>6</sup> 總是有霧tùi地起，潤澤遍地面。
<sup>7</sup> 耶和華上帝用地上ê土粉chhiau做人，pûn活ê氣入伊ê鼻孔；人就成做活ê靈魂。
<sup>8</sup> 耶和華上帝tī東方，tī伊甸，種一個園；將所造ê人hē tī-hia。
<sup>9</sup> 耶和華上帝hō͘ ta̍k樣ê樹tùi地裡發起來，好看也好食；tī園ê中間koh有活命ê樹，kap分別好pháiⁿ ê樹。
<sup>10</sup> 伊甸有河流出來灌ak hit-ê園；tùi-hia分開做四條。
<sup>11</sup> 頭一條名叫Pí-sùn；就是se̍h流tī Hap-hui-la̍h全地ê；tī-hia有出金；
<sup>12</sup> hit位ê金是真好；亦出珍珠、碧玉。
<sup>13</sup> 第二條名叫Ki-hùn，就是se̍h流tī Kó͘-si̍t全地ê。
<sup>14</sup> 第三條名叫Hi-tí-kiat，就是流tī亞述ê東勢ê。第四條就是Pek-lat。
<sup>15</sup> 耶和華上帝將hit-ê人hē tī伊甸園，來種作顧守。
<sup>16</sup> 耶和華上帝吩咐hit-ê人講，園內ta̍k號樹ê果子，thang隨意來食。
<sup>17</sup> 總是分別好pháiⁿ ê樹，伊ê果子m̄-thang食；因為食ê日你的確死。
<sup>18</sup> 耶和華上帝講，人單身家己tòa m̄好；我beh kā伊造一個幫贊ê，來匹配伊。
<sup>19</sup> 耶和華上帝用土做山野ta̍k樣ê走獸，以及空中ta̍k樣ê飛鳥；chhōa到hit人ê面前，看伊beh稱in甚麼名；見若伊所稱ta̍k樣活物ê，就做hit-ê物ê名。
<sup>20</sup> Hit-ê人就kā一切ê cheng-siⁿ，kap空中ê飛鳥，kap山野一切ê走獸lóng號名；總是chhē無一個thang做hit人ê幫贊，來匹配伊。
<sup>21</sup> 耶和華上帝hō͘ hit-ê人睏重眠，伊就睏；就the̍h伊ê hia̍p骨一支，包密伊ê肉。
<sup>22</sup> 耶和華上帝就將tùi hit人所the̍h出ê hia̍p骨，造成一個cha-bó͘人，chhōa來就近hit人。
<sup>23</sup> Hit人講，Taⁿ chit-ê是我骨內ê骨，肉內ê肉；beh稱做cha-bó͘人，因為伊是tùi ta-po͘人the̍h出。
<sup>24</sup> 所以人beh離開伊ê父母，結聯伊ê bó͘，in就成做一體。
<sup>25</sup> Ang-bó͘兩人平平thǹg-pak-theh，也無見笑。

</p></div><div class="p_right"><div class="chap">=== 創世記 · 第 2 章 ===</div><p>
<sup>1</sup> Thiⁿ tōe kap I it-chhè só͘-ū-ê í-keng chòe-oân.
<sup>2</sup> Tī tē-chhit ji̍t, Siōng-tè oân I só͘ chō ê kang;  chiū tī tē-chhit ji̍t hioh I it-chhè só͘ chō ê kang.
<sup>3</sup> Siōng-tè sù-hok tī tē-chhit ji̍t, tēng chòe sèng-ji̍t;  in-ūi tī chit-ji̍t Siōng-tè thêng I it-chhè chhòng-chō ê kang, chiū an-hioh.
<sup>4</sup> Thiⁿ tōe chhòng-chō ê lâi-le̍k, tī Iâ-hô-hoa Siōng-tè chō tōe kap thiⁿ ê ji̍t, chhin-chhiūⁿ ē-tóe.
<sup>5</sup> Soaⁿ-iá it-chhè ê chháu-ba̍k bē ū tī tōe-ni̍h;  soaⁿ-iá it-chhè ê chhài-soe bē ū hoat;  in-ūi Iâ-hô-hoa Siōng-tè bô lo̍h-hō͘ tī tōe-ni̍h, iā bô lâng thang chèng-choh hit ê thó͘-tōe.
<sup>6</sup> Chóng-sī ū bū tùi tōe khí, lūn-te̍k piàn tōe-bīn.
<sup>7</sup> Iâ-hô-hoa Siōng-tè ēng tōe-chiūⁿ ê thô͘-hún chhiau chòe lâng, pûn oa̍h ê khì ji̍p i ê phīⁿ-khang;  lâng chiū chiâⁿ-chòe oa̍h ê lêng-hûn.
<sup>8</sup> Iâ-hô-hoa Siōng-tè tī tang-hng, tī Ai-tiân, chèng chi̍t ê hn̂g;  chiong só͘ chō ê lâng hē tī-hia.
<sup>9</sup> Iâ-hô-hoa Siōng-tè hō͘ ta̍k-iūⁿ ê chhiū tùi tōe-ni̍h hoat-khí-lâi, hó-khòaⁿ iā hó-chia̍h;  tī hn̂g ê tiong-kan koh ū oa̍h-miā ê chhiū, kap hun-piat hó-pháiⁿ ê chhiū.
<sup>10</sup> Ai-tiân ū hô lâu-chhut lâi koàn-ak hit ê hn̂g;  tùi-hia hun-khui chòe sì-tiâu.
<sup>11</sup> Thâu-chi̍t-tiâu miâ-kiò Pí-sùn;  chiū-sī se̍h-lâu tī Hap-hui-la̍h choân-tōe-ê; tī-hia ū chhut kim;
<sup>12</sup> hit-ūi ê kim sī chin-hó;  ia̍h chhut chin-chu phek-ge̍k.
<sup>13</sup> Tē-jī-tiâu miâ kiò Ki-hùn, chiū-sī se̍h-lâu tī Kó͘-si̍t choân-tōe-ê.
<sup>14</sup> Tē-saⁿ-tiâu miâ-kiò Hi-tí-kiat, chiū-sī lâu tī A-su̍t ê tang-sì-ê.  Tē-sì-tiâu chiū-sī Pek-lat.
<sup>15</sup> Iâ-hô-hoa Siōng-tè chiong hit ê lâng hē tī Ai-tiân hn̂g, lâi chèng-choh kò͘-siú.
<sup>16</sup> Iâ-hô-hoa Siōng-tè hoan-hù hit ê lâng kóng, Hn̂g-lāi ta̍k-hō chhiū ê ké-chí, thang sûi-ì lâi chia̍h.
<sup>17</sup> Chóng-sī hun-piat hó-pháiⁿ ê chhiū, i ê ké-chí m̄-thang chia̍h;  in-ūi chia̍h ê ji̍t lí tek-khak sí.
<sup>18</sup> Iâ-hô-hoa Siōng-tè kóng, Lâng toaⁿ-sin ka-kī tòa m̄-hó;  Góa beh kā i chō chi̍t ê pang-chān-ê, lâi phit-phòe i.
<sup>19</sup> Iâ-hô-hoa Siōng-tè ēng thô͘ chòe soaⁿ-iá ta̍k-iūⁿ ê cháu-siù, í-ki̍p khong-tiong ta̍k-iūⁿ ê pe-chiáu;  chhōa kàu hit-lâng ê bīn-chêng, khòaⁿ i beh chheng in sím-mi̍h miâ;  kìⁿ-nā i só͘ chheng ta̍k-iūⁿ oa̍h-mi̍h-ê, chiū chòe hit ê mi̍h ê miâ.
<sup>20</sup> Hit ê lâng chiū kā it-chhè ê cheng-siⁿ, kap khong-tiong ê pe-chiáu, kap soaⁿ-iá it-chhè ê cháu-siù lóng hō miâ;  chóng-sī chhē bô chi̍t-ê thang chòe hit lâng ê pang-chān, lâi phit-phòe i.
<sup>21</sup> Iâ-hô-hoa Siōng-tè hō͘ hit ê lâng khùn tāng-bîn, i chiū khùn;  chiū the̍h i ê hia̍p-kut chi̍t-ki, pau-ba̍t i ê bah.
<sup>22</sup> Iâ-hô-hoa Siōng-tè chiū chiong tùi hit-lâng só͘ the̍h-chhut ê hia̍p-kut, chō-chiâⁿ chi̍t ê cha-bó͘-lâng, chhōa lâi chiū-kūn hit-lâng.
<sup>23</sup> Hit-lâng kóng, Taⁿ chit-ê sī góa kut-lāi ê kut, bah-lāi ê bah;  beh chheng-chòe cha-bó͘-lâng, in-ūi i sī tùi ta-po͘-lâng the̍h-chhut.
<sup>24</sup> Só͘-í lâng beh lī-khui i ê pē-bú, kiat-liân i ê bó͘, in chiū chiâⁿ-chòe chi̍t-thé.
<sup>25</sup> Ang-bó͘ nn̄g-lâng pîⁿ-pîⁿ thǹg-pak-theh, iā bô kiàn-siàu.

</p></div></div><div class="p_outer"><div class="p_left"> <div class="chap">=== 創世記 · 第 3 章 ===</div><p>
<sup>1</sup> 耶和華上帝所造山野一切ê活物，蛇是比in khah狡譎。蛇tùi婦人人講，上帝kiám有影講，園內一切ê樹，lín lóng m̄-thang食mah？
<sup>2</sup> 婦人人對蛇講，園內樹裡ê果子阮thang食；
<sup>3</sup> 只有園中央hit叢樹ê果子上帝bat講，Lín m̄-thang食伊，亦m̄-thang摸，驚了會死。
<sup>4</sup> 蛇對婦人人講，Lín無的確會死。
<sup>5</sup> 因為上帝知lín食ê日，lín ê目睭就會開，lín beh親像上帝，能分別好pháiⁿ。
<sup>6</sup> 婦人人看hit叢樹，好食亦合(kah)目；koh hit叢樹是thang欣慕，hō͘人有智慧；就挽伊ê果子食伊，續hō͘伊ê丈夫，伊亦食伊。
<sup>7</sup> In兩人ê目睭就開，chiah知in是thǹg-pak-theh；就pín無花果葉，為家己做裙。
<sup>8</sup> 日涼冷 ê時，耶和華上帝行遊tī園內；in聽見伊ê聲，hit人kap伊ê婦人人就bih tī園內ê樹中，來閃避耶和華上帝ê面。
<sup>9</sup> 耶和華上帝叫hit人，對伊講，你tī tah-lo̍h？
<sup>10</sup> 伊就講，我聽見你ê聲tī園內，我就驚，因為我thǹg-pak-theh；就家己bih。
<sup>11</sup> 講，Chī-chūi kā你講，你thǹg-pak-theh？我吩咐你m̄-thang食hit叢樹，你食伊mah？
<sup>12</sup> hit人講，你所hō͘我做伴ê婦人人，伊用hit叢樹ê果子hō͘我，我就食伊。
<sup>13</sup> 耶和華上帝對婦人人講，你所做是甚麼事？婦人人講，蛇引誘我，我就食。
<sup>14</sup> 耶和華上帝對蛇講，你已經做chit-ê，所以你受咒詛，比一切ê cheng-siⁿ，kap山野一切ê走獸，khah重；你beh用腹肚行，一生食土粉。
<sup>15</sup> 我beh hō͘你kap婦人人結冤仇，你ê後裔kap伊ê後裔亦結冤仇；伊beh傷你ê頭殼，你beh傷伊ê腳後tiⁿ。
<sup>16</sup> Koh對婦人人講，我的確大大加添你懷孕ê艱苦；你beh艱苦生kiáⁿ；你beh戀慕你ê丈夫，伊beh管轄你。
<sup>17</sup> 也對亞當講，你已經聽thàn你ê婦人人ê話，來食我所吩咐你講，你m̄-thang食伊ê；所以土地因為你ê緣故受咒詛；你一世人勞苦，chiah tùi伊得tio̍h食。
<sup>18</sup> 土地beh為tio̍h你發刺phè kap蒺藜；你也beh食園裡ê菜蔬。
<sup>19</sup> 你beh汗流滿面chiah thang得tio̍h食，到你歸土；因為你是tùi土the̍h出來；你本是土粉，也beh歸tī土粉。
<sup>20</sup> hit人kā伊ê bó͘號名，叫夏娃；因為伊做眾人ê老母。
<sup>21</sup> 耶和華上帝為tio̍h hit人kap伊ê bó͘用皮做衣服，hō͘ in穿。
<sup>22</sup> 耶和華上帝講，看ah，chit人已經kap咱相親像，能分別好pháiⁿ；taⁿ驚了伊伸手koh tùi活命樹挽，來食，就活到永遠；
<sup>23</sup> 所以耶和華上帝kah伊出伊甸園，來種作hit-ê土，就是伊所tùi伊出ê。
<sup>24</sup> 所以趕hit-ê人出；也tī伊甸園ê東勢安置Ki-lō͘兵kap四面轉旋發火燄ê劍，來防守活命樹ê路。

</p></div><div class="p_right"><div class="chap">=== 創世記 · 第 3 章 ===</div><p>
<sup>1</sup> Iâ-hô-hoa Siōng-tè só͘ chō soaⁿ-iá it-chhè ê oa̍h-mi̍h, chôa sī pí in khah káu-khiat.  Chôa tùi hū-jîn-lâng kóng, Siōng-tè kiám ū-iáⁿ kóng, Hn̂g-lāi it-chhè ê chhiū, lín lóng m̄-thang chia̍h mah?
<sup>2</sup> Hū-jîn-lâng tùi chôa kóng, Hn̂g-lāi chhiū-ni̍h ê ké-chí goán thang chia̍h;
<sup>3</sup> chí-ū hn̂g tiong-ng hit châng chhiū ê ké-chí Siōng-tè bat kóng, Lín m̄-thang chia̍h-i, ia̍h m̄-thang bong, kiaⁿ-liáu ōe sí.
<sup>4</sup> Chôa tùi hū-jîn-lâng kóng, Lín bô tek-khak ōe sí.
<sup>5</sup> In-ūi Siōng-tè chai lín chia̍h ê ji̍t, lín ê ba̍k-chiu chiū ōe khui, lín beh chhin-chhiūⁿ Siōng-tè, ōe hun-piat hó-pháiⁿ.
<sup>6</sup> Hū-jîn-lâng khòaⁿ hit châng chhiū, hó-chia̍h ia̍h kah-ba̍k;  koh hit châng chhiū sī thang him-bō͘, hō͘ lâng ū tì-hūi;  chiū bán i ê ké-chí chia̍h i, sòa hō͘ i ê tiōng-hu, i ia̍h chia̍h i.
<sup>7</sup> In nn̄g-lâng ê ba̍k-chiu chiū khui, chiah chai in sī thǹg-pak-theh;  chiū pín bû-hoa-kó hio̍h, ūi ka-kī chòe kûn.
<sup>8</sup> Ji̍t liâng-léng ê sî, Iâ-hô-hoa Siōng-tè kiâⁿ-iû tī hn̂g-lāi;  in thiaⁿ-kìⁿ I ê siaⁿ, hit-lâng kap i ê hū-jîn-lâng chiū bih tī hn̂g-lāi ê chhiū-tiong, lâi siám-pī Iâ-hô-hoa Siōng-tè ê bīn.
<sup>9</sup> Iâ-hô-hoa Siōng-tè kiò hit-lâng, tùi i kóng, Lí tī tah-lo̍h?
<sup>10</sup> I chiū kóng, Góa thiaⁿ-kìⁿ Lí ê siaⁿ tī hn̂g-lāi, góa chiū kiaⁿ, in-ūi góa thǹg-pak-theh;  chiū ka-kī bih.
<sup>11</sup> Kóng, Chī-chūi kā lí kóng, lí thǹg-pak-theh?  Góa hoan-hù lí m̄-thang chia̍h hit châng chhiū, lí chia̍h i mah?
<sup>12</sup> Hit-lâng kóng, Lí só͘ hō͘ góa chòe-phōaⁿ ê hū-jîn-lâng, i ēng hit châng chhiū ê ké-chí hō͘ góa, góa chiū chia̍h i.
<sup>13</sup> Iâ-hô-hoa Siōng-tè tùi hū-jîn-lâng kóng, Lí só͘ chòe sī sím-mi̍h sū?  Hū-jîn-lâng kóng, Chôa ín-iú góa, góa chiū chia̍h.
<sup>14</sup> Iâ-hô-hoa Siōng-tè tùi chôa kóng, Lí í-keng chòe chit-ê, só͘-í lí siū chiù-chó͘, pí it-chhè ê cheng-siⁿ, kap soaⁿ-iá it-chhè ê cháu-siù, khah-tāng;  lí beh ēng pak-tó͘ kiâⁿ, it-seng chia̍h thô͘-hún.
<sup>15</sup> Góa beh hō͘ lí kap hū-jîn-lâng kiat oan-siû, lí ê hō͘-è kap i ê hō͘-è ia̍h kiat oan-siû;  i beh siong lí ê thâu-khak, lí beh siong i ê kha-āu-tiⁿ.
<sup>16</sup> Koh tùi hū-jîn-lâng kóng, Góa tek-khak tōa-tōa ke-thiⁿ lí hoâi-īn ê kan-khó͘;  lí beh kan-khó͘ siⁿ-kiáⁿ;  lí beh loân-bō͘ lí ê tiōng-hu, i beh koán-hat lí.
<sup>17</sup> Iā tùi A-tong kóng, Lí í-keng thiaⁿ-thàn lí ê hū-jîn-lâng ê ōe, lâi chia̍h Góa só͘ hoan-hù lí kóng, Lí m̄-thang chia̍h-i ê;  só͘-í thó͘-tōe in-ūi lí ê iân-kò͘ siū chiù-chó͘;  lí chi̍t-sì-lâng lô-khó͘, chiah tùi i tit-tio̍h chia̍h.
<sup>18</sup> Thó͘-tōe beh ūi-tio̍h lí hoat chhì-phè kap che̍k-lê;  lí iā beh chia̍h hn̂g-ni̍h ê chhài-soe.
<sup>19</sup> Lí beh kōaⁿ-lâu móa-bīn chiah thang tit-tio̍h chia̍h, kàu lí kui thó͘;  in-ūi lí sī tùi thô͘ the̍h-chhut-lâi;  lí pún sī thô͘-hún, iā beh kui tī thô͘-hún.
<sup>20</sup> Hit-lâng kā i ê bó͘ hō miâ, kiò Hā-oa;  in-ūi i chòe chèng-lâng ê lāu-bú.
<sup>21</sup> Iâ-hô-hoa Siōng-tè ūi-tio̍h hit-lâng kap i ê bó͘ ēng phê chòe i-ho̍k, hō͘ in chhēng.
<sup>22</sup> Iâ-hô-hoa Siōng-tè kóng, Khòaⁿ ah, chit-lâng í-keng kap lán saⁿ chhin-chhiūⁿ, ōe hun-piat hó-pháiⁿ;  taⁿ kiaⁿ-liáu i chhun-chhiú koh tùi oa̍h-miā chhiū bán, lâi chia̍h, chiū oa̍h kàu éng-oán;
<sup>23</sup> só͘-í Iâ-hô-hoa Siōng-tè kah i chhut Ai-tiân hn̂g, lâi chèng-choh hit ê thô͘, chiū-sī i só͘ tùi i chhut ê.
<sup>24</sup> Só͘-í kóaⁿ hit ê lâng chhut;  iā tī Ai-tiân hn̂g ê tang-sì an-tì Ki-lō͘-peng kap sì-bīn tńg-se̍h hoat hé-iām ê kiàm,  lâi hông-siú oa̍h-miā chhiū ê lō͘.

</p></div></div><div class="p_outer"><div class="p_left"> <div class="chap">=== 創世記 · 第 4 章 ===</div><p>
<sup>1</sup> Hit人kap伊ê bó͘夏娃同房；夏娃就懷孕生該隱，講，我tùi耶和華庇佑得tio̍h kiáⁿ。
<sup>2</sup> Koh生伊ê小弟亞伯。亞伯是顧羊ê，該隱是作田ê。
<sup>3</sup> 到日後，該隱將土產做禮物獻hō͘耶和華。
<sup>4</sup> 亞伯也將羊群中頭chiūⁿ生ê羊kap伊ê油the̍h來獻。耶和華眷顧亞伯kap伊ê禮物；
<sup>5</sup> 總是無眷顧該隱kap伊ê禮物。該隱就大受氣，變面。
<sup>6</sup> 耶和華對該隱講，你啥事受氣？你啥事變面？
<sup>7</sup> 你若行好，kiám無得tio̍h監納？若無行好，罪孽埋伏tī門口；伊beh戀慕你，你beh管轄伊。
<sup>8</sup> 該隱kā伊ê小弟講。以後in tī山裡ê時，該隱攻擊伊ê小弟亞伯，kā伊thâi死。
<sup>9</sup> 耶和華對該隱講，你ê小弟亞伯tī tah-lo̍h？伊講，m̄知；我kiám是顧守我ê小弟ê mah？
<sup>10</sup> 伊講，你有做甚麼？Lín小弟ê血ê聲tùi地裡喉叫我。
<sup>11</sup> 地有開嘴對你ê手來接受lín小弟ê血，taⁿ你tùi chit-ê地受咒詛。
<sup>12</sup> 你種作，地無beh出土產hō͘你；你beh四界走，漂流地上。
<sup>13</sup> 該隱對耶和華講，我ê刑罰太重，過頭tī我所能當ê。
<sup>14</sup> 你今á日趕我離開chit-ê地面，無thang tòa tī你ê面前；我四界走漂流地上；見若tú-tio̍h我ê beh thâi死我。
<sup>15</sup> 耶和華對伊講，因為án-ni，見若thâi死該隱ê，beh受七倍ê報應。耶和華就kā該隱立一個記號，免得tú-tio̍h伊ê thâi死伊。
<sup>16</sup> 該隱就離開耶和華ê面前，去tī伊甸ê東勢，羅得ê地，khiā起。
<sup>17</sup> 該隱kap伊ê bó͘同房；伊ê bó͘懷孕生以諾；該隱起城，就照伊ê kiáⁿ ê名稱hit-ê城ê名做以諾。
<sup>18</sup> 以諾生Í-ná；Í-ná生Bí-hō͘-ngá-lī；Bí-hō͘-ngá-lī生Má-thó͘-sat-lī；Má-thó͘-sat-lī生La̍h-be̍k。
<sup>19</sup> La̍h-be̍k chhōa兩個bó͘；一個名A-tāi，一個名Sé-la̍h。
<sup>20</sup> A-tāi生Ngá-pat；伊做khiā起布棚飼cheng-siⁿ ê人ê祖。
<sup>21</sup> 伊ê小弟名Iû-pat；伊是做一切彈琴pûn簫ê人ê祖。
<sup>22</sup> Sé-la̍h也生Thó͘-pat-kai-ún；伊就是製造ta̍k樣銅鐵利器ê；Thó͘-pat-kai-ún ê姊妹就是Ná-má。
<sup>23</sup> La̍h-be̍k對伊兩個bó͘講：	A-tāi kap Sé-la̍h ah，tio̍h聽我ê聲，	La̍h-be̍k ê bó͘ ah，tio̍h致意聽我ê話；	人傷我，我thâi伊，	少年人害我，我thâi伊。
<sup>24</sup> 該隱ê伸冤若是七倍，	就La̍h-be̍k ê伸冤的確七十七倍。
<sup>25</sup> 亞當koh kap伊ê bó͘同房；伊ê bó͘生kiáⁿ，表名叫Siat；是講，上帝koh kā我設立一個kiáⁿ來替亞伯，因為該隱kā伊thâi死。
<sup>26</sup> Siat也生kiáⁿ，表名Í-lô-sū；hit時人chiah起頭求叫耶和華ê名。

</p></div><div class="p_right"><div class="chap">=== 創世記 · 第 4 章 ===</div><p>
<sup>1</sup> Hit-lâng kap i ê bó͘ Hā-oa tâng-pâng;  Hā-oa chiū hoâi-īn siⁿ Kai-ún, kóng, Góa tùi Iâ-hô-hoa pì-iū tit-tio̍h kiáⁿ.
<sup>2</sup> Koh siⁿ i ê sió-tī A-pek.  A-pek sī kò͘-iûⁿ-ê, Kai-ún sī choh-chhân-ê.
<sup>3</sup> Kàu ji̍t-āu, Kai-ún chiong thó͘-sán chòe lé-mi̍h hiàn hō͘ Iâ-hô-hoa.
<sup>4</sup> A-pek iā chiong iûⁿ-kûn-tiong thâu-chiūⁿ-siⁿ ê iûⁿ kap i ê iû the̍h-lâi hiàn.  Iâ-hô-hoa koàn-kò͘ A-pek kap i ê lé-mi̍h;
<sup>5</sup> chóng-sī bô koàn-kò͘ Kai-ún kap i ê lé-mi̍h.  Kai-ún chiū tōa siū-khì, pìⁿ-bīn.
<sup>6</sup> Iâ-hô-hoa tùi Kai-ún kóng, Lí siáⁿ-sū siū-khì?  lí siáⁿ-sū pìⁿ-bīn?
<sup>7</sup> Lí nā kiâⁿ-hó, kiám bô tit-tio̍h kàm-la̍p?  nā bô kiâⁿ-hó, chōe-gia̍t bâi-ho̍k tī mn̂g-kháu;  i beh loân-bō͘ lí, lí beh koán-hat i.
<sup>8</sup> Kai-ún kā i ê sió-tī kóng.  Í-āu in tī soaⁿ-ni̍h ê sî, Kai-ún kong-kek i ê sió-tī A-pek, kā i thâi-sí.
<sup>9</sup> Iâ-hô-hoa tùi Kai-ún kóng, Lí ê sió-tī A-pek tī tah-lo̍h?  I kóng, M̄-chai;  góa kiám-sī kò͘-siú góa ê sió-tī-ê mah?
<sup>10</sup> I kóng, Lí ū chòe sím-mi̍h?  Lín sió-tī ê huih ê siaⁿ tùi tōe-ni̍h âu-kiò Góa.
<sup>11</sup> Tōe ū khui-chhùi tùi lí ê chhiú lâi chiap-siū lín sió-tī ê huih, taⁿ lí tùi chit ê tōe siū chiù-chó͘.
<sup>12</sup> Lí chèng-choh, tōe bô beh chhut thó͘-sán hō͘ lí;  lí beh sì-kòe cháu, phiau-liû tōe-chiūⁿ.
<sup>13</sup> Kai-ún tùi Iâ-hô-hoa kóng, Góa ê hêng-hoa̍t thài-tāng, kè-thâu tī góa só͘ ōe-tng-ê.
<sup>14</sup> Lí kin-á-ji̍t kóaⁿ góa lī-khui chit ê tōe-bīn, bô thang tòa tī Lí ê bīn-chêng;  góa sì-kòe cháu phiau-liû tōe-chiūⁿ;  kìⁿ-nā tú-tio̍h góa ê beh thâi-sí góa.
<sup>15</sup> Iâ-hô-hoa tùi i kóng, In-ūi án-ni, kìⁿ-nā thâi-sí Kai-ún ê, beh siū chhit-pē ê pò-èng.  Iâ-hô-hoa chiū kā Kai-ún li̍p chi̍t ê kì-hō, bián-tit tú-tio̍h i ê thâi-sí i.
<sup>16</sup> Kai-ún chiū lī-khui Iâ-hô-hoa ê bīn-chêng, khì tī Ai-tiân ê tang-sì, Lô-tek ê tōe, khiā-khí.
<sup>17</sup> Kai-ún kap i ê bó͘ tâng-pâng;  i ê bó͘ hoâi-īn siⁿ Í-lo̍k;  Kai-ún khí siâⁿ, chiū chiàu i ê kiáⁿ ê miâ chheng hit ê siâⁿ ê miâ chòe Í-lo̍k.
<sup>18</sup> Í-lo̍k siⁿ Í-ná;  Í-ná siⁿ Bí-hō͘-ngá-lī;  Bí-hō͘-ngá-lī siⁿ Má-thó͘-sat-lī;  Má-thó͘-sat-lī siⁿ La̍h-be̍k.
<sup>19</sup> La̍h-be̍k chhōa nn̄g ê bó͘; chi̍t-ê miâ A-tāi, chi̍t-ê miâ Sé-la̍h.
<sup>20</sup> A-tāi siⁿ Ngá-pat;  i chòe khiā-khí pò͘-pîⁿ chhī cheng-siⁿ ê lâng ê chó͘.
<sup>21</sup> I ê sió-tī miâ Iû-pat;  i sī chòe it-chhè tôaⁿ-khîm pûn-siau ê lâng ê chó͘.
<sup>22</sup> Sé-la̍h iā siⁿ Thó͘-pat-kai-ún;  i chiū-sī chè-chō ta̍k-iūⁿ tâng thih lāi-khì ê;  Thó͘-pat-kai-ún ê chí-bē chiū-sī Ná-má.
<sup>23</sup> La̍h-be̍k tùi i nn̄g ê bó͘ kóng: 	A-tāi kap Sé-la̍h ah, tio̍h thiaⁿ góa ê siaⁿ, 	La̍h-be̍k ê bó͘ ah, tio̍h tì-ì thiaⁿ góa ê ōe;	Lâng siong góa, góa thâi i,	Siàu-liân lâng hāi góa, góa thâi i.
<sup>24</sup> Kai-ún ê sin-oan nā sī chhit-pē,	Chiū La̍h-be̍k ê sin-oan tek-khak chhit-cha̍p-chhit pē.
<sup>25</sup> A-tong koh kap i ê bó͘ tâng-pâng; i ê bó͘ siⁿ-kiáⁿ, piáu-miâ kiò Siat; sī kóng, Siōng-tè koh kā góa siat-li̍p chi̍t ê kiáⁿ lâi thòe A-pek, in-ūi Kai-ún kā i thâi-sí.
<sup>26</sup> Siat iā siⁿ-kiáⁿ, piáu-miâ Í-lô-sū;  hit-sî lâng chiah khí-thâu kiû-kiò Iâ-hô-hoa ê miâ.

</p></div></div><div class="p_outer"><div class="p_left"> <div class="chap">=== 創世記 · 第 5 章 ===</div><p>
<sup>1</sup> 亞當ê世系記tī下底，當上帝創造人ê日，是照上帝ê款式來造伊；
<sup>2</sup> 創造in ta-po͘ kap cha-bó͘；tī in受創造ê日，賜in福氣，稱in ê名叫人。
<sup>3</sup> 亞當一百三十歲生kiáⁿ照伊ê款，親像伊ê像，表名叫Siat。
<sup>4</sup> 亞當生Siat了後koh歷過八百年；其中iáu有生kiáⁿ cha-bó͘-kiáⁿ。
<sup>5</sup> 亞當計共享受九百三十歲，chiah死。
<sup>6</sup> Siat一百連五歲，生Í-lô-sū。
<sup>7</sup> Siat生Í-lô-sū ê了後iáu活八百連七年；其中有koh生kiáⁿ cha-bó͘-kiáⁿ。
<sup>8</sup> Siat計共享受九百一十二歲，chiah死。
<sup>9</sup> Í-lô-sū九十歲，生Kai-lâm。
<sup>10</sup> Í-lô-sū生Kai-lâm ê了後iáu活八百一十五年；其中有koh生kiáⁿ cha-bó͘-kiáⁿ。
<sup>11</sup> Í-lô-sū計共享受九百連五歲，chiah死。
<sup>12</sup> Kai-lâm七十歲，生Má-le̍k-lia̍t。
<sup>13</sup> Kai-lâm生Má-le̍k-lia̍t ê了後iáu活八百四十年；其中有koh生kiáⁿ cha-bó͘-kiáⁿ。
<sup>14</sup> Kai-lâm計共享受九百一十歲，chiah死。
<sup>15</sup> Má-le̍k-lia̍t六十五歲，生Ngá-lia̍t。
<sup>16</sup> Má-le̍k-lia̍t生Ngá-lia̍t ê了後iáu活八百三十年；其中有koh生kiáⁿ cha-bó͘-kiáⁿ。
<sup>17</sup> Má-le̍k-lia̍t計共享受八百九十五歲，chiah死。
<sup>18</sup> Ngá-lia̍t一百六十二歲，生以諾。
<sup>19</sup> Ngá-lia̍t生以諾ê了後iáu活八百年；其中有koh生kiáⁿ cha-bó͘-kiáⁿ。
<sup>20</sup> Ngá-lia̍t計共享受九百六十二歲，chiah死。
<sup>21</sup> 以諾六十五歲，生Má-thó͘-sat-la̍h。
<sup>22</sup> 以諾生Má-thó͘-sat-la̍h ê了後kap上帝相kap行三百年；其中有koh生kiáⁿ cha-bó͘-kiáⁿ。
<sup>23</sup> 以諾計共享受三百六十五歲。
<sup>24</sup> 以諾kap上帝相kap行，上帝接伊去；伊就無tī-teh。
<sup>25</sup> Má-thó͘-sat-la̍h一百八十七歲，生La̍h-be̍k。
<sup>26</sup> Má-thó͘-sat-la̍h生La̍h-be̍k ê了後iáu活七百八十二年；其中有koh生kiáⁿ cha-bó͘-kiáⁿ。
<sup>27</sup> Má-thó͘-sat-la̍h計共享受九百六十九歲，chiah死。
<sup>28</sup> La̍h-be̍k一百八十二歲，生一個kiáⁿ，
<sup>29</sup> 表名叫挪亞，講，耶和華bat咒詛地，hō͘咱做工勞苦；taⁿ chit-ê kiáⁿ beh安慰咱。
<sup>30</sup> La̍h-be̍k生挪亞ê了後iáu活五百九十五年；其中有koh生kiáⁿ cha-bó͘-kiáⁿ。
<sup>31</sup> La̍h-be̍k計共享受七百七十七歲，chiah死。
<sup>32</sup> 挪亞五百歲；生閃，含，雅弗。

</p></div><div class="p_right"><div class="chap">=== 創世記 · 第 5 章 ===</div><p>
<sup>1</sup> A-tong ê sè-hē kì tī ē-tóe.  Tng Siōng-tè chhòng-chō lâng ê ji̍t, sī chiàu Siōng-tè ê khoán-sit lâi chō i;
<sup>2</sup> chhòng-chō in ta-po͘ kap cha-bó͘;  tī in siū chhòng-chō ê ji̍t, sù in hok-khì, chheng in ê miâ kiò Lâng.
<sup>3</sup> A-tong chi̍t-pah saⁿ-cha̍p hè siⁿ-kiáⁿ chiàu i ê khoán, chhin-chhiūⁿ i ê siōng, piáu miâ kiò Siat.
<sup>4</sup> A-tong siⁿ Siat liáu-āu koh le̍k-kè poeh-pah nî;  kî-tiong iáu ū siⁿ kiáⁿ cha-bó͘-kiáⁿ.
<sup>5</sup> A-tong kè-kiōng hióng-siū káu-pah saⁿ-cha̍p hè, chiah sí.
<sup>6</sup> Siat chi̍t-pah liân gō͘ hè, siⁿ Í-lô-sū.
<sup>7</sup> Siat siⁿ Í-lô-sū ê liáu-āu iáu oa̍h poeh-pah liân chhit nî;  kî-tiong ū koh siⁿ kiáⁿ cha-bó͘-kiáⁿ.
<sup>8</sup> Siat kè-kiōng hióng-siū káu-pah it-cha̍p-jī hè, chiah sí.
<sup>9</sup> Í-lô-sū káu-cha̍p hè, siⁿ Kai-lâm.
<sup>10</sup> Í-lô-sū siⁿ Kai-lâm ê liáu-āu iáu oa̍h poeh-pah it-cha̍p-gō͘ nî;  kî-tiong ū koh siⁿ kiáⁿ cha-bó͘-kiáⁿ.
<sup>11</sup> Í-lô-sū kè-kiōng hióng-siū káu-pah liân gō͘ hè, chiah sí.
<sup>12</sup> Kai-lâm chhit-cha̍p hè, siⁿ Má-le̍k-lia̍t.
<sup>13</sup> Kai-lâm siⁿ Má-le̍k-lia̍t ê liáu-āu iáu oa̍h poeh-pah sì-cha̍p nî;  kî-tiong ū koh siⁿ kiáⁿ cha-bó͘-kiáⁿ.
<sup>14</sup> Kai-lâm kè-kiōng hióng-siū káu-pah it-cha̍p hè, chiah sí.
<sup>15</sup> Má-le̍k-lia̍t la̍k-cha̍p gō͘ hè, siⁿ Ngá-lia̍t.
<sup>16</sup> Má-le̍k-lia̍t siⁿ Ngá-lia̍t ê liáu-āu iáu oa̍h poeh-pah saⁿ-cha̍p nî;  kî-tiong ū koh siⁿ kiáⁿ cha-bó͘-kiáⁿ.
<sup>17</sup> Má-le̍k-lia̍t kè-kiōng hióng-siū poeh-pah káu-cha̍p gō͘ hè, chiah sí.
<sup>18</sup> Ngá-lia̍t chi̍t-pah la̍k-cha̍p jī hè, siⁿ Í-lo̍k.
<sup>19</sup> Ngá-lia̍t siⁿ Í-lo̍k ê liáu-āu iáu oa̍h poeh-pah nî; kî-tiong ū koh siⁿ kiáⁿ cha-bó͘-kiáⁿ.
<sup>20</sup> Ngá-lia̍t kè-kiōng hióng-siū káu-pah la̍k-cha̍p jī hè, chiah sí.
<sup>21</sup> Í-lo̍k la̍k-cha̍p gō͘ hè, siⁿ Má-thó͘-sat-la̍h.
<sup>22</sup> Í-lo̍k siⁿ Má-thó͘-sat-la̍h ê liáu-āu kap Siōng-tè saⁿ-kap kiâⁿ saⁿ-pah nî;  kî-tiong ū koh siⁿ kiáⁿ cha-bó͘-kiáⁿ.
<sup>23</sup> Í-lo̍k kè-kiōng hióng-siū saⁿ-pah la̍k-cha̍p gō͘ hè.
<sup>24</sup> Í-lo̍k kap Siōng-tè saⁿ-kap kiâⁿ, Siōng-tè chiap i khì; i chiū bô tī-teh.
<sup>25</sup> Má-thó͘-sat-la̍h chi̍t-pah poeh-cha̍p chhit hè, siⁿ La̍h-be̍k.
<sup>26</sup> Má-thó͘-sat-la̍h siⁿ La̍h-be̍k ê liáu-āu iáu oa̍h chhit-pah poeh-cha̍p jī nî;  kî-tiong ū koh siⁿ kiáⁿ cha-bó͘-kiáⁿ.
<sup>27</sup> Má-thó͘-sat-la̍h kè-kiōng hióng-siū káu-pah la̍k-cha̍p káu hè, chiah sí.
<sup>28</sup> La̍h-be̍k chi̍t-pah poeh-cha̍p jī hè, siⁿ chi̍t ê kiáⁿ,
<sup>29</sup> piáu-miâ kiò Ná-a, kóng, Iâ-hô-hoa bat chiù-chó͘ tōe, hō͘ lán chòe kang lô-khó͘;  taⁿ chit ê kiáⁿ beh an-ùi lán.
<sup>30</sup> La̍h-be̍k siⁿ Ná-a ê liáu-āu iáu oa̍h gō͘-pah káu-cha̍p gō͘ nî; kî-tiong ū koh siⁿ kiáⁿ cha-bó͘-kiáⁿ.
<sup>31</sup> La̍h-be̍k kè-kiōng hióng-siū chhit-pah chhit-cha̍p-chhit hè, chiah-sí.
<sup>32</sup> Ná-a gō͘-pah hè;  siⁿ Siám, Hâm, Ngá-hut.

</p></div></div><div class="p_outer"><div class="p_left"> <div class="chap">=== 創世記 · 第 6 章 ===</div><p>
<sup>1</sup> 人tī地上ná khah-chōe，也生cha-bó͘-kiáⁿ ê時，
<sup>2</sup> 上帝ê kiáⁿ看見人ê cha-bó͘-kiáⁿ súi，就照in所ài，娶in做bó͘。
<sup>3</sup> 耶和華講，人既然屬tī肉體，我ê神無beh永遠tiàm-tī in；但是in ê日子beh到一百二十年。
<sup>4</sup> Tī hit時有大漢人tī地面上；後來上帝ê kiáⁿ kap人ê cha-bó͘-kiáⁿ同房，in就生kiáⁿ，就是tùi古早英雄有名聲ê人。
<sup>5</sup> 耶和華看見人tī地上，罪惡真大，心內所想ê念頭ta̍k日lóng是pháiⁿ。
<sup>6</sup> 耶和華退悔伊造人tī世間；心內憂悶。
<sup>7</sup> 耶和華講，我beh tùi地上剿滅我所創造ê人；將人kap走獸、蟲thōa、飛鳥，lóng剿滅；因為我造in了有退悔。
<sup>8</sup> 只有挪亞得tio̍h恩典tī耶和華ê面前。
<sup>9</sup> 挪亞ê世系記tī下底，挪亞是義人；tī hit世代ê中間是完全ê人；挪亞kap上帝相kap行。
<sup>10</sup> 挪亞生三個kiáⁿ，就是閃、含、雅弗。
<sup>11</sup> 世界敗壞tī上帝ê面前；世界充滿強暴。
<sup>12</sup> 上帝看世界lóng敗壞；因為見有肉體ê in tī世界ê行做lóng是敗壞。
<sup>13</sup> 上帝tùi挪亞講，見有肉體ê我看in ê末期已經到，因為in ê強暴充滿tī世界；你看，我beh將in kap地做一下毀滅。
<sup>14</sup> 你tio̍h用松柏柴做大船，船內tio̍h隔房間，內外用瀝青油kô͘伊。
<sup>15</sup> 大船ê造法是án-ni：長三百肘，闊五十肘，高三十肘。
<sup>16</sup> 船tio̍h做窗á，高一肘；門tio̍h hē tī船邊；船tio̍h做三層，分上、中、下。
<sup>17</sup> 你看，我，我beh hō͘大水氾濫tī地上，來毀滅天下見若有活氣ê肉體；見若tī地上ê lóng會死。
<sup>18</sup> 總是我beh kap你立我ê約。你kap你ê kiáⁿ，你ê bó͘，你ê新婦，lóng tio̍h入大船。
<sup>19</sup> 見若有活氣ê肉體，ta̍k樣一對，一隻公ê，一隻母ê，你tio̍h帶in入大船，kap你相kap保全活命。
<sup>20</sup> 飛鳥各照伊ê類，cheng-siⁿ各照伊ê類，地上ê蟲thōa各照伊ê類，ta̍k樣一對beh到你hia來保全in ê活命。
<sup>21</sup> 你tio̍h the̍h ta̍k樣ê食物積聚teh，thang做你kap in ê食物。
<sup>22</sup> 挪亞就án-ni行；照上帝lóng總所命令ê去行。

</p></div><div class="p_right"><div class="chap">=== 創世記 · 第 6 章 ===</div><p>
<sup>1</sup> Lâng tī tōe-chiūⁿ ná khah-chōe, iā siⁿ cha-bó͘-kiáⁿ ê sî,
<sup>2</sup> Siōng-tè ê kiáⁿ khòaⁿ-kìⁿ lâng ê cha-bó͘-kiáⁿ súi, chiū chiàu in só͘ ài, chhōa in chòe bó͘.
<sup>3</sup> Iâ-hô-hoa kóng, Lâng kì-jiân sio̍k tī jio̍k-thé, Góa ê Sîn bô beh éng-oán tiàm tī in;  nā-sī in ê ji̍t-chí beh kàu chi̍t-pah jī-cha̍p nî.
<sup>4</sup> Tī hit-sî ū tōa-hàn lâng tī tōe-bīn-chiūⁿ;  āu-lâi Siōng-tè ê kiáⁿ kap lâng ê cha-bó͘-kiáⁿ tâng-pâng, in chiū siⁿ kiáⁿ, chiū-sī tùi kó͘-chá eng-hiông ū miâ-siaⁿ ê lâng.
<sup>5</sup> Iâ-hô-hoa khòaⁿ-kìⁿ lâng tī tōe-chiūⁿ, chōe-ok chin tōa, sim-lāi só͘ siūⁿ ê liām-thâu ta̍k-ji̍t lóng sī pháiⁿ.
<sup>6</sup> Iâ-hô-hoa thè-hóe I chō lâng tī sè-kan;  sim-lāi iu-būn.
<sup>7</sup> Iâ-hô-hoa kóng, Góa beh tùi tōe-chiūⁿ châu-bia̍t Góa só͘ chhòng-chō ê lâng;  chiong lâng kap cháu-siù, thâng-thōa, pe-chiáu, lóng châu-bia̍t;  in-ūi Góa chō in liáu ū thè-hóe.
<sup>8</sup> Chí-ū Ná-a tit-tio̍h un-tián tī Iâ-hô-hoa ê bīn-chêng.
<sup>9</sup> Ná-a ê sè-hē kì tī ē-tóe.  Ná-a sī gī-lâng;  tī hit sè-tāi ê tiong-kan sī oân-choân ê lâng;  Ná-a kap Siōng-tè saⁿ-kap kiâⁿ.
<sup>10</sup> Ná-a siⁿ saⁿ ê kiáⁿ, chiū-sī Siám, Hâm, Ngá-hut.
<sup>11</sup> Sè-kài pāi-hoāi tī Siōng-tè ê bīn-chêng;  sè-kài chhiong-móa kiông-pō.
<sup>12</sup> Siōng-tè khòaⁿ sè-kài lóng pāi-hoāi;  in-ūi kìⁿ ū jio̍k-thé-ê in tī sè-kài ê kiâⁿ-chòe lóng sī pāi-hoāi.
<sup>13</sup> Siōng-tè tùi Ná-a kóng, Kìⁿ ū jio̍k-thé-ê Góa khòaⁿ in ê boa̍t-kî í-keng kàu, in-ūi in ê kiông-pō chhiong-móa tī sè-kài;  lí khòaⁿ, Góa beh chiong in kap tōe chòe chi̍t-ē húi-bia̍t.
<sup>14</sup> Lí tio̍h ēng chhêng-peh-chhâ chòe tōa-chûn, chûn-lāi tio̍h keh pâng-keng, lāi-gōa ēng le̍k-chhiⁿ-iû kô͘ i.
<sup>15</sup> Tōa-chûn ê chō-hoat sī án-ni:  tn̂g saⁿ-pah tiú, khoah gō͘-cha̍p tiú, koâiⁿ saⁿ-cha̍p tiú.
<sup>16</sup> Chûn tio̍h chòe thang-á, koâiⁿ chi̍t tiú; mn̂g tio̍h hē tī chûn-piⁿ;  chûn tio̍h chòe saⁿ-chân, hun siōng, tiong, hā.
<sup>17</sup> Lí khòaⁿ,  Góa, Góa beh hō͘ tōa chúi hoàn-lām tī tōe-chiūⁿ, lâi húi-bia̍t thiⁿ-ē kìⁿ-nā ū oa̍h-khì ê jio̍k-thé;  kìⁿ-nā tī tōe-chiūⁿ-ê lóng ōe sí.
<sup>18</sup> Chóng-sī Góa beh kap lí li̍p Góa ê iok.  Lí kap lí ê kiáⁿ, lí ê bó͘, lí ê sim-pū, lóng tio̍h ji̍p tōa-chûn.
<sup>19</sup> Kìⁿ-nā ū oa̍h-khì ê jio̍k-thé, ta̍k-iūⁿ chi̍t-tùi, chi̍t-chiah kang-ê, chi̍t-chiah bú-ê, lí tio̍h tòa in ji̍p tōa-chûn, kap lí saⁿ-kap pó-choân oa̍h-miā.
<sup>20</sup> Pe-chiáu kok chiàu i ê lūi, cheng-siⁿ kok chiàu i ê lūi, tōe-chiūⁿ ê thâng-thōa kok chiàu i ê lūi, ta̍k-iūⁿ chi̍t-tùi beh kàu lí hia lâi pó-choân in ê oa̍h-miā.
<sup>21</sup> Lí tio̍h the̍h ta̍k-iūⁿ ê chia̍h-mi̍h chek-chū-teh, thang chòe lí kap in ê chia̍h-mi̍h.
<sup>22</sup> Ná-a chiū án-ni kiâⁿ;  chiàu Siōng-tè lóng-chóng só͘ bēng-lēng-ê khì kiâⁿ.

</p></div></div><div class="p_outer"><div class="p_left"> <div class="chap">=== 創世記 · 第 7 章 ===</div><p>
<sup>1</sup> 耶和華對挪亞講，你kap你全家lóng tio̍h入大船；因為tī chit世代ê中間我看見你tī我ê面前是義人。
<sup>2</sup> 見若清氣ê cheng-siⁿ，你tio̍h帶七隻公ê，七隻母ê；無清氣ê cheng-siⁿ，你tio̍h帶一隻公ê，一隻母ê。
<sup>3</sup> 天裡ê鳥也tio̍h帶，七隻公ê，七隻母ê，thang留in ê種活tī全地。
<sup>4</sup> 因為koh過七日，我beh落雨tī地上，四十日四十暝；將我所造ta̍k號ê活物lóng tùi地上剿滅。
<sup>5</sup> 挪亞就照耶和華所命令伊ê，一盡去行。
<sup>6</sup> 當大水氾濫tī地上ê時，挪亞六百歲。
<sup>7</sup> 挪亞就kap伊ê kiáⁿ，伊ê bó͘，伊ê新婦，lóng入大船，閃避大水。
<sup>8</sup> 清氣ê cheng-siⁿ，kap無清氣ê cheng-siⁿ，飛鳥，kap地上一切ê蟲thōa，
<sup>9</sup> lóng一對一對，有公ê有母ê，到挪亞hia，進入大船，照上帝命令挪亞ê。
<sup>10</sup> 過hiah-ê七日大水氾濫tī地上。
<sup>11</sup> 當挪亞六百歲，二月十七日，hit日深淵ê水源lóng裂開，天也破隙。
<sup>12</sup> 四十日四十暝落雨tī地面上。
<sup>13</sup> Tú-tú hit日，挪亞kap伊ê kiáⁿ，閃、含、雅弗，kap挪亞ê bó͘，kap伊三個新婦，lóng入大船；
<sup>14</sup> in kap百獸各照伊ê類，一切ê cheng-siⁿ各照伊ê類，一切sô tī地上ê蟲thōa各照伊ê類，一切有翼ê各照伊ê類，一切ê飛鳥各照伊ê類，lóng總進入大船。
<sup>15</sup> 見若肉體內面有活氣ê，lóng一對一對，到挪亞hia，入大船。
<sup>16</sup> 見若入大船ê，是有公有母ê肉體，照上帝所命令伊ê；耶和華就kā伊關teh。
<sup>17</sup> 水氾濫tī地上四十日；水漲ná高，hō͘大船chhèng浮，船就離地。
<sup>18</sup> 水勢真大，tī地上直直漲起來；船漂流tī水面。
<sup>19</sup> 水勢tī地上極其大；天下ê高山lóng hō͘伊淹密。
<sup>20</sup> 水勢比山加漲高十五肘；山lóng hō͘伊淹密。
<sup>21</sup> 見若tī地上有肉體ê動物，就是飛鳥、cheng-siⁿ、走獸，kap一切sô tī地上ê蟲thōa，以及所有ê眾人，lóng死。
<sup>22</sup> 見若tī乾地有鼻孔喘氣ê生靈lóng死。
<sup>23</sup> 見若地上一切ê活物lóng剿滅；人kap cheng-siⁿ、蟲thōa，以及天中ê飛鳥，in lóng tùi地上受剿滅；只有挪亞chham hiah-ê kap伊tī船裡ê留teh。
<sup>24</sup> 水勢真大tī地上，歷過一百五十日。

</p></div><div class="p_right"><div class="chap">=== 創世記 · 第 7 章 ===</div><p>
<sup>1</sup> Iâ-hô-hoa tùi Ná-a kóng, Lí kap lí choân-ke lóng tio̍h ji̍p tōa-chûn;  in-ūi tī chit sè-tāi ê tiong-kan Góa khòaⁿ-kìⁿ lí tī Góa ê bīn-chêng sī gī-lâng.
<sup>2</sup> Kìⁿ-nā chheng-khì ê cheng-siⁿ, lí tio̍h tòa chhit-chiah kang-ê, chhit-chiah bú-ê;  bô chheng-khì ê cheng-siⁿ, lí tio̍h tòa chi̍t-chiah kang-ê, chi̍t-chiah bú-ê.
<sup>3</sup> Thiⁿ-ni̍h ê chiáu iā tio̍h tòa, chhit-chiah kang-ê, chhit-chiah bú-ê, thang lâu in ê chéng oa̍h tī choân-tōe.
<sup>4</sup> In-ūi koh kè chhit-ji̍t, Góa beh lo̍h-hō͘ tī tōe-chiūⁿ, sì-cha̍p ji̍t sì-cha̍p mî;  chiong Góa só͘ chō ta̍k-hō ê oa̍h-mi̍h lóng tùi tōe-chiūⁿ châu-bia̍t.
<sup>5</sup> Ná-a chiū chiàu Iâ-hô-hoa só͘ bēng-lēng i ê, it-chīn khì kiâⁿ.
<sup>6</sup> Tng tōa-chúi hoàn-lām tī tōe chiūⁿ ê sî, Ná-a la̍k-pah hè.
<sup>7</sup> Ná-a chiū kap i ê kiáⁿ, i ê bó͘, i ê sim-pū, lóng ji̍p tōa-chûn, siám-pī tōa-chúi.
<sup>8</sup> Chheng-khì ê cheng-siⁿ, kap bô chheng-khì ê cheng-siⁿ, pe-chiáu, kap tōe-chiūⁿ it-chhè ê thâng-thōa,
<sup>9</sup> lóng chi̍t-tùi chi̍t-tùi, ū kang-ê ū bú-ê, kàu Ná-a hia, chìn-ji̍p tōa-chûn, chiàu Siōng-tè bēng-lēng Ná-a ê.
<sup>10</sup> Kè hiah ê chhit-ji̍t tōa-chúi hoàn-lām tī tōe-chiūⁿ.
<sup>11</sup> Tng Ná-a la̍k-pah hè, jī-ge̍h cha̍p-chhit ji̍t, hit-ji̍t chhim-ian ê chúi-goân lóng li̍h-khui, thiⁿ iā phòa-khiah.
<sup>12</sup> Sì-cha̍p ji̍t sì-cha̍p mî lo̍h-hō͘ tī tōe-bīn-chiūⁿ.
<sup>13</sup> Tú-tú hit-ji̍t Ná-a kap i ê kiáⁿ, Siám, Hâm, Ngá-hut, kap Ná-a ê bó͘, kap i saⁿ ê sim-pū, lóng ji̍p tōa-chûn;
<sup>14</sup> in kap pah-siù kok chiàu i ê lūi, it-chhè ê cheng-siⁿ kok chiàu i ê lūi, it-chhè sô tī tōe-chiūⁿ ê thâng-thōa kok chiàu i ê lūi, it-chhè ū-si̍t-ê kok chiàu i ê lūi, it-chhè ê pe-chiáu kok chiàu i ê lūi, lóng-chóng chìn-ji̍p tōa-chûn.
<sup>15</sup> Kìⁿ-nā jio̍k-thé lāi-bīn ū oa̍h-khì-ê, lóng chi̍t-tùi chi̍t-tùi, kàu Ná-a hia, ji̍p tōa-chûn.
<sup>16</sup> Kìⁿ-nā ji̍p tōa-chûn-ê, sī ū kang ū bú ê jio̍k-thé, chiàu Siōng-tè só͘ bēng-lēng i-ê;  Iâ-hô-hoa chiū kā i koaiⁿ-teh.
<sup>17</sup> Chúi hoàn-lām tī tōe-chiūⁿ sì-cha̍p-ji̍t;  chúi tiòng ná koâiⁿ, hō͘ tōa-chûn chhèng-phû, chûn chiū lī tōe.
<sup>18</sup> Chúi-sè chin-tōa, tī tōe-chiūⁿ ti̍t-ti̍t tiòng-khí-lâi;  chûn phiau-liû tī chúi-bīn.
<sup>19</sup> Chúi-sè tī tōe-chiūⁿ ke̍k-kî tōa;  thiⁿ-ē ê koâiⁿ-soaⁿ lóng hō͘ i im-ba̍t.
<sup>20</sup> Chúi-sè pí soaⁿ ke-tiòng koâiⁿ cha̍p-gō͘ tiú;  soaⁿ lóng hō͘ i im-ba̍t.
<sup>21</sup> Kìⁿ-nā tī tōe-chiūⁿ ū jio̍k-thé ê tōng-bu̍t, chiū-sī pe-chiáu, cheng-siⁿ, cháu-siù, kap it-chhè sô tī tōe-chiūⁿ ê thâng-thōa, í-ki̍p só͘ ū ê chèng-lâng, lóng sí.
<sup>22</sup> Kìⁿ-nā tī ta-tōe ū phīⁿ-khang chhoán-khùi ê seng-lêng lóng sí.
<sup>23</sup> Kìⁿ-nā tōe-chiūⁿ it-chhè ê oa̍h-mi̍h lóng châu-bia̍t;  lâng kap cheng-siⁿ, thâng-thōa, í-ki̍p thiⁿ-tiong ê pe-chiáu, in lóng tùi tōe-chiūⁿ siū châu-bia̍t;  chí-ū Ná-a chham hiah-ê kap i tī chûn-ni̍h-ê lâu-teh.
<sup>24</sup> Chúi-sè chin-tōa tī tōe-chiūⁿ, le̍k-kè chi̍t-pah gō͘-cha̍p-ji̍t.

</p></div></div><div class="p_outer"><div class="p_left"> <div class="chap">=== 創世記 · 第 8 章 ===</div><p>
<sup>1</sup> 上帝記得挪亞，kap一切ê活物，以及kap伊tī大船一切ê cheng-siⁿ；上帝hō͘風吹地，水就漸漸消蝕。
<sup>2</sup> 深淵ê水源，kap天ê空隙，lóng關密；天裡ê雨亦soah。
<sup>3</sup> 水tùi地上直直退；一百五十日後，水就漸漸消。
<sup>4</sup> 七月十七日，船掛(khòa)tī A-la̍h-lia̍p ê山。
<sup>5</sup> 水koh漸漸消，直直到十月。十月初一日，山頭chiah出現。
<sup>6</sup> 過四十日，挪亞開伊所做大船ê窗á；
<sup>7</sup> 放一隻烏鴉出去；烏鴉飛來飛去，直直到地上ê水乾。
<sup>8</sup> 伊koh放一隻鴿á出去，beh看水tùi地上退á-bē。
<sup>9</sup> 總是鴿á chhē無歇腳ê所在，就倒tńg來大船挪亞hia；因為遍地面iáu有水；挪亞伸手接(chih)伊，掠入大船。
<sup>10</sup> 伊koh thèng候七日，koh放鴿á出大船。
<sup>11</sup> 到ê-hng鴿á tò來伊hia，嘴咬一葉新ê橄欖葉；挪亞chiah知水tùi地上退lah。
<sup>12</sup> 伊koh thèng候七日，放鴿á出去；鴿á lóng無koh tò來。
<sup>13</sup> 到挪亞六百連一歲，正月初一日，地上ê水lóng乾；挪亞就掀開大船ê蓋，來看；就看見地面已經乾。
<sup>14</sup> 二月二七日，土地lóng乾。
<sup>15</sup> 上帝對挪亞講，
<sup>16</sup> 你kap你ê bó͘，你ê kiáⁿ，你ê新婦，lóng tio̍h出大船。
<sup>17</sup> Tī你hia見有肉體ê活物，就是飛鳥、cheng-siⁿ，kap一切sô tī地上ê蟲thōa，lóng tio̍h帶in出；hō͘ in興旺tī地裡，生湠真chōe。
<sup>18</sup> Tùi hit-tia̍p挪亞kap伊ê kiáⁿ，伊ê bó͘，伊ê新婦，lóng出來。
<sup>19</sup> 一切ê走獸，一切ê蟲thōa，一切ê飛鳥，見若地上所有ê動物，各照伊ê族類，亦lóng出大船。
<sup>20</sup> 挪亞為tio̍h耶和華起一座壇；tùi ta̍k樣清氣ê cheng-siⁿ，ta̍k樣清氣ê飛鳥，取來獻tī壇頂做燒祭。
<sup>21</sup> 耶和華phīⁿ伊ê芳味；耶和華心內就講，我無koh因為人ê緣故咒詛地，因為人tùi細漢ê時，心所想就pháiⁿ；我無beh照我所有行ê，koh滅各種ê活物。
<sup>22</sup> 地iáu tī-teh ê時，栽種收成，寒熱、冬天、夏天、日暝，lóng無歇。

</p></div><div class="p_right"><div class="chap">=== 創世記 · 第 8 章 ===</div><p>
<sup>1</sup> Siōng-tè kì-tit Ná-a, kap it-chhè ê oa̍h-mi̍h, í-ki̍p kap i tī tōa-chûn it-chhè ê cheng-siⁿ;  Siōng-tè hō͘ hong chhe tōe, chúi chiū chiām-chiām siau-si̍h.
<sup>2</sup> Chhim-ian ê chúi-goân, kap thiⁿ ê khang-khiah, lóng koaiⁿ-ba̍t;  thiⁿ-ni̍h ê hō͘ ia̍h soah.
<sup>3</sup> Chúi tùi tōe-chiūⁿ ti̍t-ti̍t thè;  chi̍t-pah gō͘-cha̍p ji̍t āu, chúi chiū chiām-chiām siau.
<sup>4</sup> Chhit-ge̍h cha̍p chhit ji̍t, chûn khòa tī A-la̍h-lia̍p ê soaⁿ.
<sup>5</sup> Chúi koh chiām-chiām siau, ti̍t-ti̍t kàu cha̍p-ge̍h.  Cha̍p-ge̍h chhoe-it ji̍t, soaⁿ-thâu chiah chhut-hiān.
<sup>6</sup> Kè sì-cha̍p ji̍t, Ná-a khui i só͘ chòe tōa-chûn ê thang-á;
<sup>7</sup> pàng chi̍t chiah o͘-a chhut-khì;  o͘-a pe-lâi pe-khì, ti̍t-ti̍t kàu tōe-chiūⁿ ê chúi ta.
<sup>8</sup> I koh pàng chi̍t chiah chíⁿ-á chhut-khì, beh khòaⁿ chúi tùi tōe-chiūⁿ thè á-bē.
<sup>9</sup> Chóng-sī chíⁿ-á chhē bô hioh-kha ê só͘-chāi, chiū tò-tńg lâi tōa-chûn Ná-a hia;  in-ūi piàn-tōe-bīn iáu ū chúi;  Ná-a chhun-chhiú chih i, lia̍h ji̍p tōa-chûn.
<sup>10</sup> I koh thèng-hāu chhit-ji̍t, koh pàng chíⁿ-á chhut tōa-chûn.
<sup>11</sup> Kàu ê-hng chíⁿ-á tò-lâi i hia, chhùi kā chi̍t-hio̍h sin ê kaⁿ-ná-hio̍h;  Ná-a chiah chai chúi tùi tōe-chiūⁿ thè lah.
<sup>12</sup> I koh thèng-hāu chhit-ji̍t, pàng chíⁿ-á chhut-khì;  chíⁿ-á lóng bô koh tò-lâi.
<sup>13</sup> Kàu Ná-a la̍k-pah liân chi̍t hè, chiaⁿ-ge̍h chhoe-it ji̍t, tōe-chiūⁿ ê chúi lóng ta;  Ná-a chiū hian-khui tōa-chûn ê kòa, lâi khòaⁿ;  chiū khòaⁿ-kìⁿ tōe-bīn í-keng ta.
<sup>14</sup> Jī-ge̍h jī-chhit-ji̍t, thô͘-tōe lóng ta.
<sup>15</sup> Siōng-tè tùi Ná-a kóng,
<sup>16</sup> Lí kap lí ê bó͘, lí ê kiáⁿ, lí ê sim-pū, lóng tio̍h chhut tōa-chûn.
<sup>17</sup> Tī lí hia kìⁿ-ū jio̍k-thé ê oa̍h-mi̍h, chiū-sī pe-chiáu, cheng-siⁿ, kap it-chhè sô tī tōe-chiūⁿ ê thâng-thōa, lóng tio̍h tòa in chhut;  hō͘ in heng-ōng tī tōe-ni̍h, siⁿ-thòaⁿ chin-chōe.
<sup>18</sup> Tùi hit-tia̍p Ná-a kap i ê kiáⁿ, i ê bó͘, i ê sim-pū, lóng chhut-lâi.
<sup>19</sup> It-chhè ê cháu-siù, it-chhè ê thâng-thōa, it-chhè ê pe-chiáu, kìⁿ-nā tōe-chiūⁿ só͘ ū ê tōng-bu̍t, kok chiàu i ê cho̍k-lūi, ia̍h lóng chhut tōa-chûn.
<sup>20</sup> Ná-a ūi-tio̍h Iâ-hô-hoa khí chi̍t chō tôaⁿ;  tùi ta̍k-iūⁿ chheng-khì ê cheng-siⁿ, ta̍k-iūⁿ chheng-khì ê pe-chiáu, chhú lâi hiàn tī tôaⁿ-téng chòe sio-chè.
<sup>21</sup> Iâ-hô-hoa phīⁿ i ê phang-bī;  Iâ-hô-hoa sim-lāi chiū kóng, Góa bô koh in-ūi lâng ê iân-kò͘ chiù-chó͘ tōe, in-ūi lâng tùi sòe-hàn ê sî, sim só͘ siūⁿ chiū pháiⁿ; Góa bô beh chiàu Góa só͘ ū kiâⁿ-ê, koh bia̍t kok-chéng ê oa̍h-mi̍h.
<sup>22</sup> Tōe iáu tī-teh ê sî, chai-chèng siu-sêng, kôaⁿ joa̍h, tang-thiⁿ, hē-thiⁿ, ji̍t mî, lóng bô hioh.

</p></div></div><div class="p_outer"><div class="p_left"> <div class="chap">=== 創世記 · 第 9 章 ===</div><p>
<sup>1</sup> 上帝賜福挪亞，kap伊ê kiáⁿ，亦對in講，Lín tio̍h生湠chōe-chōe，充滿地上。
<sup>2</sup> 見若地上ê走獸，kap天裡ê鳥，lóng beh驚lín畏lín；連地上一切ê蟲thōa，kap海裡一切ê魚，lóng交付lín ê手。
<sup>3</sup> 見若活ê動物lóng做lín ê食物；chiah-ê一切我lóng hō͘ lín，親像hō͘ lín菜蔬一樣。
<sup>4</sup> 獨獨有活命ê肉，就是有kâⁿ血ê，lín m̄-thang食。
<sup>5</sup> 流lín ê血，就是流lín活命ê血ê罪，我beh討伊；我beh對各樣走獸討，亦beh對人ê手，以及ta̍k人兄弟ê手，來討人ê活命。
<sup>6</sup> 見若hō͘人流血ê，人也beh hō͘伊流血；因為上帝造人，是親像伊家己ê像。
<sup>7</sup> Lín tio̍h生湠chōe-chōe，tī地面上tio̍h興旺，加添真chōe。
<sup>8</sup> 上帝kā挪亞kap伊ê kiáⁿ講，
<sup>9</sup> 我，我kap lín以及lín ê後裔立我ê約；
<sup>10</sup> 亦kap hiah-ê kap lín tī-teh一切ê活物，就是kap lín tī-teh ê飛鳥、cheng-siⁿ，一切走獸；見若tùi大船出來地上一切ê走獸立約。
<sup>11</sup> 我kap lín立我ê約；見有肉體ê，無koh hō͘大水滅無，亦無koh有大水毀壞土地。
<sup>12</sup> 上帝講，我kap lín亦kap hiah-ê kap lín tī-teh ta̍k樣ê活物所立永世代ê約，是有記號。
<sup>13</sup> 我將我ê虹hē tī雲裡，thang做我kap地立約ê記號。
<sup>14</sup> 以後我hō͘雲起遮地ê時，beh有虹出現tī雲裡。
<sup>15</sup> 我就記念我kap lín以及ta̍k樣有肉體ê活物所立ê約，水無koh氾濫損壞一切有肉體ê物。
<sup>16</sup> 虹beh出現tī雲裡，我beh看伊，hō͘我記念上帝kap地上ta̍k樣有肉體ê活物所立永遠ê約。
<sup>17</sup> 上帝對挪亞講，這就是我kap地上一切有肉體ê物所立ê約ê記號。
<sup>18</sup> 挪亞ê kiáⁿ，出大船ê，就是閃，含，雅弗；含是迦南ê老父。
<sup>19</sup> Chí三個是挪亞ê kiáⁿ；tùi in遍滿全地。
<sup>20</sup> 挪亞起手做農夫，栽種葡萄園；
<sup>21</sup> lim hit-ê酒來醉，tī布棚內thǹg-theh-theh。
<sup>22</sup> 迦南ê老父，含，看in老父thǹg-theh，去外面kā in兩個兄弟講。
<sup>23</sup> 閃kap雅弗the̍h一領衫，掛tī in ê肩頭；倒退行來jia老父ê thǹg-theh；in ê面ǹg出，無看去老父ê thǹg-theh。
<sup>24</sup> 挪亞酒醉醒，chiah知第二kiáⁿ ê所做。
<sup>25</sup> 就講，	迦南tio̍h受咒詛；	伊beh做伊ê兄弟奴僕ê奴僕。Koh講，
<sup>26</sup> Tio̍h o-ló耶和華，閃ê上帝；	迦南做閃ê奴僕。
<sup>27</sup> 願上帝hō͘雅弗發展，	Hō͘伊tòa tī閃ê布棚；	迦南亦做伊ê奴僕。
<sup>28</sup> 大水了後挪亞iáu活三百五十年。
<sup>29</sup> 挪亞計共享受九百五十歲，chiah死。

</p></div><div class="p_right"><div class="chap">=== 創世記 · 第 9 章 ===</div><p>
<sup>1</sup> Siōng-tè sù-hok Ná-a, kap i ê kiáⁿ, ia̍h tùi in kóng, Lín tio̍h siⁿ-thòaⁿ chōe-chōe, chhiong-móa tōe-chiūⁿ.
<sup>2</sup> Kìⁿ-nā tōe-chiūⁿ ê cháu-siù, kap thiⁿ-ni̍h ê chiáu, lóng beh kiaⁿ lín ùi lín;  liân tōe-chiūⁿ it-chhè ê thâng-thōa, kap hái-ni̍h it-chhè ê hî, lóng kau-hù lín ê chhiú.
<sup>3</sup> Kìⁿ-nā oa̍h ê tōng-bu̍t lóng chòe lín ê chia̍h-mi̍h;  chiah-ê it-chhè Góa lóng hō͘ lín, chhin-chhiūⁿ hō͘ lín chhài-soe chi̍t-iūⁿ.
<sup>4</sup> To̍k-to̍k ū oa̍h-miā ê bah, chiū-sī ū kâⁿ-huih-ê, lín m̄-thang chia̍h.
<sup>5</sup> Lâu lín ê huih, chiū-sī lâu lín oa̍h-miā ê huih ê chōe, Góa beh thó-i;  Góa beh tùi kok-iūⁿ cháu-siù thó, ia̍h beh tùi lâng ê chhiú, í-ki̍p ta̍k-lâng hiaⁿ-tī ê chhiú, lâi thó lâng ê oa̍h-miā.
<sup>6</sup> Kìⁿ-nā hō͘ lâng lâu huih-ê, lâng iā beh hō͘ i lâu-huih;  in-ūi Siōng-tè chō lâng, sī chhin-chhiūⁿ I ka-kī ê siōng.
<sup>7</sup> Lín tio̍h siⁿ-thòaⁿ chōe-chōe, tī tōe-bīn-chiūⁿ tio̍h heng-ōng, ke-thiⁿ chin-chōe.
<sup>8</sup> Siōng-tè kā Ná-a kap i ê kiáⁿ kóng,
<sup>9</sup> Góa, Góa kap lín í-ki̍p lín ê hō͘-è li̍p Góa ê iok;
<sup>10</sup> ia̍h kap hiah ê kap lín tī-teh it-chhè ê oa̍h-mi̍h, chiū-sī kap lín tī-teh ê pe-chiáu, cheng-siⁿ, it-chhè cháu-siù;  kìⁿ-nā tùi tōa-chûn chhut-lâi tōe-chiūⁿ it-chhè ê cháu-siù li̍p-iok.
<sup>11</sup> Góa kap lín li̍p Góa ê iok;  kìⁿ ū jio̍k-thé ê, bô koh hō͘ tōa-chúi bia̍t-bô, ia̍h bô koh ū tōa-chúi húi-hoāi thó͘-tōe.
<sup>12</sup> Siōng-tè kóng, Góa kap lín ia̍h kap hiah-ê kap lín tī-teh ta̍k-iūⁿ ê oa̍h-mi̍h só͘ li̍p éng sè-tāi ê iok, sī ū kì-hō.
<sup>13</sup> Góa chiong Góa ê khēng hē tī hûn-ni̍h, thang chòe Góa kap tōe li̍p iok ê kì-hō.
<sup>14</sup> Í-āu Góa hō͘ hûn khí jia tōe ê sî, beh ū khēng chhut-hiān tī hûn-ni̍h.
<sup>15</sup> Góa chiū kì-liām Góa kap lín í-ki̍p ta̍k-iūⁿ ū jio̍k-thé ê oa̍h-mi̍h só͘ li̍p ê iok, chúi bô koh hoàn-lām sún-hoāi it-chhè ū jio̍k-thé ê mi̍h.
<sup>16</sup> Khēng beh chhut-hiān tī hûn-ni̍h, Góa beh khòaⁿ-i, hō͘ Góa kì-liām Siōng-tè kap tōe-chiūⁿ ta̍k-iūⁿ ū jio̍k-thé ê oa̍h-mi̍h só͘ li̍p éng-oán ê iok.
<sup>17</sup> Siōng-tè tùi Ná-a kóng, Che chiū-sī Góa kap tōe-chiūⁿ it-chhè ū jio̍k-thé ê mi̍h só͘ li̍p ê iok ê kì-hō.
<sup>18</sup> Ná-a ê kiáⁿ, chhut tōa-chûn-ê, chiū-sī Siám, Hâm, Ngá-hut; Hâm sī Ka-lâm ê lāu-pē.
<sup>19</sup> Chí saⁿ-ê sī Ná-a ê kiáⁿ;  tùi in piàn-móa choân-tōe.
<sup>20</sup> Ná-a khí-chhiú chòe lông-hu, chai-chèng phû-tô-hn̂g;
<sup>21</sup> lim hit ê chiú lâi chùi, tī pò͘-pîⁿ-lāi thǹg-pak-theh.
<sup>22</sup> Ka-lâm ê lāu-pē, Hâm, khòaⁿ in lāu-pē thǹg-theh, khì gōa-bīn kā in nn̄g ê hiaⁿ-tī kóng.
<sup>23</sup> Siám kap Ngá-hut the̍h chi̍t niá saⁿ, khòa tī in ê keng-thâu;  tò-thè kiâⁿ lâi jia lāu-pē ê thǹg-theh;  in ê bīn ǹg-chhut, bô khòaⁿ-khì lāu-pē ê thǹg-theh.
<sup>24</sup> Ná-a chiú-chùi chhíⁿ, chiah chai tē jī-kiáⁿ ê só͘-chòe.
<sup>25</sup> Chiū kóng, 	Ka-lâm tio̍h siū chiù-chó͘;	I beh chòe i ê hiaⁿ-tī lô͘-po̍k ê lô͘-po̍k.Koh kóng,
<sup>26</sup> Tio̍h o-ló Iâ-hô-hoa, Siám ê Siōng-tè;	Ka-lâm chòe Siám ê lô͘-po̍k.
<sup>27</sup> Goān Siōng-tè hō͘ Ngá-hut hoat-tián,	Hō͘ i tòa tī Siám ê pò͘-pîⁿ;	Ka-lâm ia̍h chòe i ê lô͘-po̍k.
<sup>28</sup> Tōa-chúi liáu-āu Ná-a iáu oa̍h saⁿ-pah gō͘-cha̍p nî.
<sup>29</sup> Ná-a kè-kiōng hióng-siū káu-pah gō͘-cha̍p hè, chiah sí.

</p></div></div><div class="p_outer"><div class="p_left"> <div class="chap">=== 創世記 · 第 10 章 ===</div><p>
<sup>1</sup> 挪亞ê kiáⁿ閃、含、雅弗ê世系記tī下底：大水以後，in有生kiáⁿ。
<sup>2</sup> 雅弗ê kiáⁿ；Khó-bia̍t、Má-kok、Má-tāi、Ngá-oân、Thó͘-pat、Bí-siat、Thé-la̍h。
<sup>3</sup> Khó-bia̍t ê kiáⁿ：A-si̍t-ki-ná、Lī-hoat、Tô-ka-má。
<sup>4</sup> Ngá-oân ê kiáⁿ：Í-lī-sa、Tāi-sit、Ki-tí人、To-tan人。
<sup>5</sup> Chiah-ê人ê後裔，將ta̍k國ê地土、海嶼，分開khiā起，各照伊ê腔口，照in ê宗族，照in ê邦國。
<sup>6</sup> 含ê kiáⁿ：Kó͘-si̍t，Be̍k-se-im，Hut、Ka-lâm。
<sup>7</sup> Kó͘-si̍t ê kiáⁿ：Se-pa、Hap-hui-la̍h、Sat-hut-tha、La̍h-má、Sat-hut-thê-ka。La̍h-má ê kiáⁿ：Sī-pa、Tí-tàn。
<sup>8</sup> Kó͘-si̍t亦生Lêng-lio̍k，伊做世上英雄ê起頭。
<sup>9</sup> 伊tī耶和華ê面前是一個英雄phah獵ê；所以人講，親像Lêng-lio̍k tī耶和華ê面前，是一個英雄phah獵ê。
<sup>10</sup> 伊ê國ê起頭，就是Pa-pia̍t、Í-le̍k、A-kah、Kah-nî，tī Sī-ná ê地。
<sup>11</sup> 伊tùi-hia出來，去亞述，起造尼尼微、Lí-hô-pek-i-ní、Ka-la̍h，
<sup>12</sup> 以及尼尼微Ka-la̍h中間ê Lī-sián；這就是hit-ê大城。
<sup>13</sup> Be̍k-se人生Lō͘-teng人、A-ná-bí人、Lī-hap人、Ná-hut-thó͘人；
<sup>14</sup> Phàⁿ-su-ló͘人、Ka-su-ló͘人(tùi in出腓利士人) 、Ka-hui-thok人。
<sup>15</sup> 迦南生大kiáⁿ Se-tùn kap Hek；
<sup>16</sup> 以及Iâ-pò͘-su人、A-mô͘-lī人、Kek-ka-sat人；
<sup>17</sup> Hi-bí人、A-ki人、Se-nî人；
<sup>18</sup> A-óa-tí人、Sé-má-lí人，Hap-boa̍t人；後來迦南chiah-ê族分散。
<sup>19</sup> 迦南ê境界是tùi Se-tùn ǹg Ki-la̍h-ní ê路，到Ka-sat；koh ǹg所多瑪、蛾摩拉、Ap-má、Sé-phian ê路，到La̍h-sa。
<sup>20</sup> 這就是含ê後裔，各照in ê宗族，in ê腔口，tī in ê地土，in ê邦國。
<sup>21</sup> 雅弗ê兄閃，做Hi-pek全族ê祖，亦生kiáⁿ。
<sup>22</sup> 閃ê kiáⁿ：Í-lân、A-su̍t、A-hoat-sat、Lō͘-tek、A-lân。
<sup>23</sup> A-lân ê kiáⁿ：O͘-su、Hō͘-le̍k、Ki-thiap，Má-si。
<sup>24</sup> A-hoat-sat生Sa-la̍h；Sa-la̍h生Hi-pek。
<sup>25</sup> Hi-pek生兩個kiáⁿ；一個名叫Hoat-le̍k，因為tī伊hit時地就分界；Hoat-le̍k ê小弟名叫Iok-tan。
<sup>26</sup> Iok-tan生A-mô͘-tap、Sa-lia̍t、Hap-sat-má-hui、Iâ-la̍h；
<sup>27</sup> Hap-to-lân、O͘-sat、Tek-la̍h；
<sup>28</sup> Gô-pa-lō͘、A-pí-má-lī、Sī-pa；
<sup>29</sup> O-húi、Hap-hui-la̍h、Iok-pa；chiah-ê lóng是Iok-tan ê kiáⁿ。
<sup>30</sup> In所khiā起ê地方是tùi Bí-sa到Se-hoat東勢ê山。
<sup>31</sup> 這就是閃ê kiaⁿ孫，各照in ê宗族，in ê腔口，tī in ê土地，照in ê邦國。
<sup>32</sup> Chiah-ê lóng是挪亞ê kiáⁿ ê宗族，各照in ê世系，in ê邦國；大水以後，in tī地上分做邦國。

</p></div><div class="p_right"><div class="chap">=== 創世記 · 第 10 章 ===</div><p>
<sup>1</sup> Ná-a ê kiáⁿ Siám, Hâm, Ngá-hut ê sè-hē kì tī ē-tóe.  Tōa-chúi í-āu, in ū siⁿ kiáⁿ.
<sup>2</sup> Ngá-hut ê kiáⁿ; Khó-bia̍t, Má-kok, Má-tāi, Ngá-oân, Thó͘-pat, Bí-siat, Thé-la̍h.
<sup>3</sup> Khó-bia̍t ê kiáⁿ; A-si̍t-ki-ná, Lī-hoat, Tô-ka-má.
<sup>4</sup> Ngá-oân ê kiáⁿ; Í-lī-sa, Tāi-sit, Ki-tí lâng, To-tan lâng.
<sup>5</sup> Chiah ê lâng ê hō͘-è, chiong ta̍k-kok ê tōe-thó͘, hái-sū, pun-khui khiā-khí, kok chiàu i ê khiuⁿ-kháu, chiàu in ê chong-cho̍k, chiàu in ê pang-kok.
<sup>6</sup> Hâm ê kiáⁿ;  Kó͘-si̍t, Be̍k-se-im, Hut, Ka-lâm.
<sup>7</sup> Kó͘-si̍t ê kiáⁿ; Se-pa, Hap-hui-la̍h, Sat-hut-tha, La̍h-má, Sat-hut-thê-ka.  La̍h-má ê kiáⁿ; Sī-pa, Tí-tàn.
<sup>8</sup> Kó͘-si̍t ia̍h siⁿ Lêng-lio̍k;  i chòe sè-chiūⁿ eng-hiông ê khí-thâu.
<sup>9</sup> I tī Iâ-hô-hoa ê bīn-chêng sī chi̍t ê eng-hiông phah-la̍h-ê;  só͘-í lâng kóng, Chhin-chhiūⁿ Lêng-lio̍k tī Iâ-hô-hoa ê bīn-chêng, sī chi̍t ê eng-hiông phah-la̍h-ê.
<sup>10</sup> I ê kok ê khí-thâu, chiū-sī Pa-pia̍t, Í-le̍k, A-kah, Kah-nî, tī Sī-ná ê tōe.
<sup>11</sup> I tùi-hia chhut-lâi, khì A-su̍t, khí-chō Nî-nî-bî, Lí-hô-pek-i-ní, Ka-la̍h,
<sup>12</sup> í-ki̍p Nî-nî-bî Ka-la̍h tiong-kan ê Lī-sián;  che chiū-sī hit ê tōa-siâⁿ.
<sup>13</sup> Be̍k-se lâng siⁿ Lō͘-teng lâng, A-ná-bí lâng, Lī-hap lâng, Ná-hut-thó͘ lâng;
<sup>14</sup> Phàⁿ-su-ló͘ lâng, Ka-su-ló͘ lâng, (tùi in chhut Hui-lī-sū lâng), Ka-hui-thok lâng.
<sup>15</sup> Ka-lâm siⁿ tōa-kiáⁿ Se-tùn kap Hek;
<sup>16</sup> í-ki̍p Iâ-pò͘-su lâng, A-mô͘-lī lâng, Kek-ka-sat lâng;
<sup>17</sup> Hi-bí lâng, A-ki lâng, Se-nî lâng;
<sup>18</sup> A-óa-tí lâng, Sé-má-lí lâng, Hap-boa̍t lâng;  āu-lâi Ka-lâm chiah ê cho̍k hun-sòaⁿ.
<sup>19</sup> Ka-lâm ê kéng-kài sī tùi Se-tùn ǹg Ki-la̍h-ní ê lō͘, kàu Ka-sat;  koh ǹg Só͘-to-má, Gô-mô͘-la̍h, Ap-má, Sé-phian ê lō͘, kàu La̍h-sa.
<sup>20</sup> Che chiū-sī Hâm ê hō͘-è, kok chiàu in ê chong-cho̍k, in ê khiuⁿ-kháu, tī in ê tōe-thó͘, in ê pang-kok.
<sup>21</sup> Ngá-hut ê hiaⁿ Siám, chòe Hi-pek choân-cho̍k ê chó͘, ia̍h siⁿ-kiáⁿ.
<sup>22</sup> Siám ê kiáⁿ; Í-lân, A-su̍t, A-hoat-sat, Lō͘-tek, A-lân.
<sup>23</sup> A-lân ê kiáⁿ; O͘-su, Hō͘-le̍k, Ki-thiap, Má-si.
<sup>24</sup> A-hoat-sat siⁿ Sa-la̍h;  Sa-la̍h siⁿ Hi-pek.
<sup>25</sup> Hi-pek siⁿ nn̄g ê kiáⁿ;  chi̍t-ê miâ-kiò Hoat-le̍k, in-ūi tī i hit-sî tōe chiū hun-kài;  Hoat-le̍k ê sió-tī miâ-kiò Iok-tan.
<sup>26</sup> Iok-tan siⁿ A-mô͘-tap, Sa-lia̍t, Hap-sat-má-hui, Iâ-la̍h;
<sup>27</sup> Hap-to-lân, O͘-sat, Tek-la̍h;
<sup>28</sup> Gô-pa-lō͘, A-pí-má-lī, Sī-pa;
<sup>29</sup> O-húi, Hap-hui-la̍h, Iok-pa;  chiah-ê lóng sī Iok-tan ê kiáⁿ.
<sup>30</sup> In só͘ khiā-khí ê tōe-hng sī tùi Bí-sa kàu Se-hoat tang-sì ê soaⁿ.
<sup>31</sup> Che chiū-sī Siám ê kiáⁿ-sun, kok chiàu in ê chong-cho̍k, in ê khiuⁿ-kháu, tī in ê thó͘-tōe, chiàu in ê pang-kok.
<sup>32</sup> Chiah-ê lóng sī Ná-a ê kiáⁿ ê chong-cho̍k, kok chiàu in ê sè-hē, in ê pang-kok;  tōa-chúi í-āu, in tī tōe-chiūⁿ pun-chòe pang-kok.

</p></div></div><div class="p_outer"><div class="p_left"> <div class="chap">=== 創世記 · 第 11 章 ===</div><p>
<sup>1</sup> Hit時天下ê口音、言語，lóng一樣。
<sup>2</sup> In徙去東勢ê時chūn，tī Sī-ná地tú-tio̍h一片ê平洋，就tòa tī-hia。
<sup>3</sup> In大家參詳講，來ah，咱tio̍h做磚，燒hō͘伊熟。In有磚thang替石，koh有石油thang替灰土。
<sup>4</sup> Koh講，來ah，咱tio̍h起城kap塔，塔頂抵天，為咱立一個名，免得咱四散tī全地。
<sup>5</sup> 耶和華降臨，beh看世間人所起ê城kap塔。
<sup>6</sup> 耶和華講，看ah，chiah-ê百姓lóng合一，言語亦一樣；現今已經起手做chit-ê事；以後in所beh做ê，無一項能禁止。
<sup>7</sup> 來ah，咱落來去，tī-hia phah亂in ê口音，hō͘ in ê言語大家bōe相通。
<sup>8</sup> Tùi án-ni，耶和華hō͘ in tùi-hia四散tī全地；in就停工，無起hit-ê城。
<sup>9</sup> 所以hit-ê城名叫巴別，因為耶和華tī-hia phah亂天下ê言語；耶和華hō͘人tùi-hia四散tī全地上。
<sup>10</sup> 閃ê世系記tī下底：閃一百歲，大水以後兩年生A-hoat-sat。
<sup>11</sup> 閃生A-hoat-sat了後，iáu活五百年，koh有生kiáⁿ cha-bó͘-kiáⁿ。
<sup>12</sup> A-hoat-sat三十五歲生Sa-la̍h。
<sup>13</sup> A-hoat-sat生Sa-la̍h了後，iáu活四百連三年，koh有生kiáⁿ cha-bó͘-kiáⁿ。
<sup>14</sup> Sa-la̍h三十歲生Hi-pek。
<sup>15</sup> Sa-la̍h生Hi-pek了後，iáu活四百連三年，koh有生kiáⁿ cha-bó͘-kiáⁿ。
<sup>16</sup> Hi-pek三十四歲生Hoat-le̍k。
<sup>17</sup> Hi-pek生Hoat-le̍k了後，iáu活四百三十年，koh有生kiáⁿ cha-bó͘-kiáⁿ。
<sup>18</sup> Hoat-le̍k三十歲生La̍h-ngô͘。
<sup>19</sup> Hoat-le̍k生La̍h-ngô͘了後，iáu活兩百連九年，koh有生kiáⁿ cha-bó͘-kiáⁿ。
<sup>20</sup> La̍h-ngô͘三十二歲生Se-lo̍k。
<sup>21</sup> La̍h-ngô͘生Se-lo̍k了後，iáu活兩百連七年，koh有生kiáⁿ cha-bó͘-kiáⁿ。
<sup>22</sup> Se-lo̍k三十歲生Ná-ho̍k。
<sup>23</sup> Se-lo̍k生Ná-ho̍k了後，iáu活兩百年，koh有生kiáⁿ cha-bó͘-kiáⁿ。
<sup>24</sup> Ná-ho̍k二十九歲生Tha-la̍h。
<sup>25</sup> Ná-ho̍k生Tha-la̍h了後，iáu活一百十九年，koh有生kiáⁿ cha-bó͘-kiáⁿ。
<sup>26</sup> Tha-la̍h七十歲生亞伯蘭、Ná-ho̍k、哈蘭。
<sup>27</sup> Tha-la̍h ê世系記tī下底：Tha-la̍h生亞伯蘭、Ná-ho̍k、哈蘭；哈蘭生羅得。
<sup>28</sup> 哈蘭死tī伊ê老父Tha-la̍h ê面前，tī伊ê本地Ka-le̍k-tí ê Jíⁿ城。
<sup>29</sup> 亞伯蘭、Ná-ho̍k，各有娶bó͘。亞伯蘭ê bó͘名叫撒萊；Ná-ho̍k ê bó͘名叫Bi̍t-ka，是哈蘭ê cha-bó͘-kiáⁿ；哈蘭是Bi̍t-ka ê老父，亦是Í-sū-ka ê老父。
<sup>30</sup> 撒萊無懷孕，無kiáⁿ。
<sup>31</sup> Tha-la̍h chhōa伊ê kiáⁿ亞伯蘭，kap伊ê孫羅得，就是哈蘭ê kiáⁿ，以及伊ê新婦撒萊，就是伊ê kiáⁿ亞伯蘭ê bó͘，in相kap出Ka-le̍k-tí ê Jíⁿ城；beh去迦南地；in到哈蘭就tòa tī-hia。
<sup>32</sup> Tha-la̍h享受兩百連五歲；Tha-la̍h死tī哈蘭。

</p></div><div class="p_right"><div class="chap">=== 創世記 · 第 11 章 ===</div><p>
<sup>1</sup> Hit-sî thiⁿ-ē ê kháu-im, giân-gú, lóng chi̍t-iūⁿ.
<sup>2</sup> In sóa-khì tang-sì ê sî-chūn, tī Sī-ná tōe tú-tio̍h chi̍t-phiàn ê pîⁿ-iûⁿ, chiū tòa tī-hia.
<sup>3</sup> In tāi-ke chham-siông kóng, Lâi ah, lán tio̍h chòe chng, sio hō͘ i se̍k.  In ū chng thang thòe chio̍h, koh ū chio̍h-iû thang thòe he-thô͘.
<sup>4</sup> Koh kóng, Lâi ah, lán tio̍h khí siâⁿ kap thah, thah-téng tú-thiⁿ, ūi lán li̍p chi̍t ê miâ, bián-tit lán sì-sòaⁿ tī choân-tōe.
<sup>5</sup> Iâ-hô-hoa kàng-lîm, beh khòaⁿ sè-kan lâng só͘ khí ê siâⁿ kap thah.
<sup>6</sup> Iâ-hô-hoa kóng, Khòaⁿ ah, chiah ê peh-sìⁿ lóng ha̍p-it, giân-gú ia̍h chi̍t-iūⁿ;  hiān-kim í-keng khí-chhiú chòe chit ê sū;  í-āu in só͘ beh chòe ê, bô chi̍t-hāng ōe kìm-chí.
<sup>7</sup> Lâi ah, lán lo̍h-lâi-khì, tī-hia phah-loān in ê kháu-im, hō͘ in ê giân-gú tāi-ke bōe siong-thong.
<sup>8</sup> Tùi án-ni, Iâ-hô-hoa hō͘ in tùi-hia sì-sòaⁿ tī choân-tōe;  in chiū thêng-kang, bô khí hit ê siâⁿ.
<sup>9</sup> Só͘-í hit ê siâⁿ miâ-kiò Pa-pia̍t, in-ūi Iâ-hô-hoa tī-hia phah-loān thiⁿ-ē ê giân-gú;  Iâ-hô-hoa hō͘ lâng tùi-hia sì-sòaⁿ tī choân-tōe-chiūⁿ.
<sup>10</sup> Siám ê sè-hē kì tī ē-tóe.  Siám chi̍t-pah hè, tōa-chúi í-āu nn̄g-nî siⁿ A-hoat-sat.
<sup>11</sup> Siám siⁿ A-hoat-sat liáu-āu, iáu oa̍h gō͘-pah nî, koh ū siⁿ kiáⁿ cha-bó͘-kiáⁿ.
<sup>12</sup> A-hoat-sat saⁿ-cha̍p gō͘ hè siⁿ Sa-la̍h.
<sup>13</sup> A-hoat-sat siⁿ Sa-la̍h liáu-āu, iáu oa̍h sì-pah liân saⁿ nî, koh ū siⁿ kiáⁿ cha-bó͘-kiáⁿ.
<sup>14</sup> Sa-la̍h saⁿ-cha̍p hè siⁿ Hi-pek.
<sup>15</sup> Sa-la̍h siⁿ Hi-pek liáu-āu, iáu oa̍h sì-pah liân saⁿ nî, koh ū siⁿ kiáⁿ cha-bó͘-kiáⁿ.
<sup>16</sup> Hi-pek saⁿ-cha̍p-sì hè siⁿ Hoat-le̍k .
<sup>17</sup> Hi-pek siⁿ Hoat-le̍k liáu-āu, iáu oa̍h sì-pah saⁿ-cha̍p nî, koh ū siⁿ kiáⁿ cha-bó͘-kiáⁿ.
<sup>18</sup> Hoat-le̍k saⁿ-cha̍p hè siⁿ La̍h-ngô͘.
<sup>19</sup> Hoat-le̍k siⁿ La̍h-ngô͘ liáu-āu, iáu oa̍h nn̄g-pah liân káu nî, koh ū siⁿ kiáⁿ cha-bó͘-kiáⁿ.
<sup>20</sup> La̍h-ngô͘ saⁿ-cha̍p jī hè siⁿ Se-lo̍k.
<sup>21</sup> La̍h-ngô͘ siⁿ Se-lo̍k liáu-āu, iáu oa̍h nn̄g-pah liân chhit nî, koh ū siⁿ kiáⁿ cha-bó͘-kiáⁿ.
<sup>22</sup> Se-lo̍k saⁿ-cha̍p hè siⁿ Ná-ho̍k.
<sup>23</sup> Se-lo̍k siⁿ Ná-ho̍k liáu-āu, iáu oa̍h nn̄g-pah nî, koh ū siⁿ kiáⁿ cha-bó͘-kiáⁿ.
<sup>24</sup> Ná-ho̍k jī-cha̍p káu hè siⁿ Tha-la̍h.
<sup>25</sup> Ná-ho̍k siⁿ Tha-la̍h liáu-āu, iáu oa̍h chi̍t-pah cha̍p-káu nî, koh ū siⁿ kiáⁿ cha-bó͘-kiáⁿ.
<sup>26</sup> Tha-la̍h chhit-cha̍p hè siⁿ A-pek-lân, Ná-ho̍k, Hap-lân.
<sup>27</sup> Tha-la̍h ê sè-hē kì tī ē-tóe.  Tha-la̍h siⁿ A-pek-lân, Ná-ho̍k, Hap-lân;  Hap-lân siⁿ Lô-tek.
<sup>28</sup> Hap-lân sí tī i ê lāu-pē Tha-la̍h ê bīn-chêng, tī i ê pún-tōe Ka-le̍k-tí ê Jíⁿ siâⁿ.
<sup>29</sup> A-pek-lân, Ná-ho̍k, kok ū chhōa-bó͘.  A-pek-lân ê bó͘ miâ kiò Sat-lāi;  Ná-ho̍k ê bó͘ miâ-kiò Bi̍t-ka, sī Hap-lân ê cha-bó͘-kiáⁿ;  Hap-lân sī Bi̍t-ka ê lāu-pē, ia̍h sī Í-sū-ka ê lāu-pē.
<sup>30</sup> Sat-lāi bô hoâi-īn, bô kiáⁿ.
<sup>31</sup> Tha-la̍h chhōa i ê kiáⁿ A-pek-lân, kap i ê sun Lô-tek, chiū-sī Hap-lân ê kiáⁿ, í-ki̍p i ê sim-pū Sat-lāi, chiū-sī i ê kiáⁿ A-pek-lân ê bó͘, in saⁿ-kap chhut Ka-le̍k-tí ê Jíⁿ siâⁿ;  beh khì Ka-lâm tōe;  in kàu Hap-lân chiū tòa tī-hia.
<sup>32</sup> Tha-la̍h hióng-siū nn̄g-pah liân gō͘ hè;  Tha-la̍h sí tī Hap-lân.

</p></div></div><div class="p_outer"><div class="p_left"> <div class="chap">=== 創世記 · 第 12 章 ===</div><p>
<sup>1</sup> 耶和華對亞伯蘭講，你tio̍h離開本地、本族，老父ê家，去我所beh指示你ê地。
<sup>2</sup> 我beh hō͘你成做大國，我beh賜福你，hō͘你ê名做大，你亦beh hō͘人得tio̍h福氣；
<sup>3</sup> 祝福你ê，我beh賜福hō͘ in；咒詛你ê，我beh責罰伊；地上萬族beh因為你得tio̍h福氣。
<sup>4</sup> 亞伯蘭照耶和華吩咐ê話，就去；羅得亦kap伊去。亞伯蘭出哈蘭ê時七十五歲。
<sup>5</sup> 亞伯蘭帶伊ê bó͘撒萊，kap伊ê姪á羅得；以及in tī哈蘭所積聚ê財物，所得tio̍h ê人額；in就出去，beh去迦南地；in就到迦南地。
<sup>6</sup> 亞伯蘭經過hit-ê地，到tī示劍ê所在，到Mô͘-lí ê橡樹；hit時迦南族iáu teh tòa。
<sup>7</sup> 耶和華對亞伯蘭出現講，我beh將chit-ê地方賞賜你ê後裔；伊就tī-hia為tio̍h tùi伊出現ê耶和華起一座壇。
<sup>8</sup> Tùi hia伊徙到Pek-te̍k-lī東勢ê山，搭布棚；西勢是Pek-te̍k-lī，東勢是Ai；tī-hia為tio̍h耶和華起一座壇，求叫耶和華ê名。
<sup>9</sup> 亞伯蘭漸漸徙去南勢ê地。
<sup>10</sup> Hit-ê地tú-tio̍h飢荒，亞伯蘭落去埃及，beh tī-hia暫時khiā起；因為hit-ê地飢荒真大。
<sup>11</sup> 將近入埃及，就對伊ê bó͘撒萊講，我知你是面貌好看ê婦人人；
<sup>12</sup> 埃及人看見你ê時beh講，Chit-ê是伊ê bó͘，in beh thâi死我，來留你活teh。
<sup>13</sup> 求你tio̍h講，你是我ê小妹，hō͘我因為你得tio̍h平安；我ê性命亦對你來得tio̍h活。
<sup>14</sup> 亞伯蘭到埃及ê時，埃及人看見hit-ê婦人人極其súi。
<sup>15</sup> 法老ê人臣看見伊，就對法老o-ló伊；hit-ê婦人人就hō͘人tòa伊入法老ê王宮。
<sup>16</sup> 法老因為chit-ê婦人人就好款待亞伯蘭；亞伯蘭就得tio̍h羊、牛、公ê驢、奴僕、女婢、母ê驢，以及駱駝。
<sup>17</sup> 耶和華因為亞伯蘭ê bó͘撒萊ê緣故，降大災禍tī法老kap伊全家。
<sup>18</sup> 法老就叫亞伯蘭來講，你對我所做ê是甚麼事？啥事無kā我講伊是你ê bó͘？
<sup>19</sup> 啥事稱伊做小妹？致到我將伊娶來做我ê bó͘；taⁿ你ê bó͘ tī-chia，thang chhōa伊，做你去。
<sup>20</sup> Tùi hit-tia̍p法老為tio̍h伊來吩咐人；in就將伊kap伊ê bó͘ kap伊所有ê，lóng送伊去。

</p></div><div class="p_right"><div class="chap">=== 創世記 · 第 12 章 ===</div><p>
<sup>1</sup> Iâ-hô-hoa tùi A-pek-lân kóng, Lí tio̍h lī-khui pún-tōe, pún-cho̍k, lāu-pē ê ke, khì Góa só͘ beh chí-sī lí ê tōe.
<sup>2</sup> Góa beh hō͘ lí chiâⁿ-chòe tōa-kok, Góa beh sù-hok lí, hō͘ lí ê miâ chòe tōa, lí ia̍h beh hō͘ lâng tit-tio̍h hok-khì;
<sup>3</sup> chiok-hok lí-ê, Góa beh sù-hok hō͘ in;  chiù-chó͘ lí-ê, Góa beh chek-hoa̍t i;  tōe-chiūⁿ bān-cho̍k beh in-ūi lí tit-tio̍h hok-khì.
<sup>4</sup> A-pek-lân chiàu Iâ-hô-hoa hoan-hù ê ōe, chiū khì;  Lô-tek ia̍h kap i khì.  A-pek-lân chhut Hap-lân ê sî chhit-cha̍p-gō͘ hè.
<sup>5</sup> A-pek-lân tòa i ê bó͘ Sat-lāi, kap i ê ti̍t-á Lô-tek;  í-ki̍p in tī Hap-lân só͘ chek-chū ê châi-bu̍t, só͘ tit-tio̍h ê lâng-gia̍h;  in chiū chhut-khì, beh khì Ka-lâm tōe;  in chiū kàu Ka-lâm tōe.
<sup>6</sup> A-pek-lân keng-kè hit ê tōe, kàu tī Sī-kiàm ê só͘-chāi, kàu Mô͘-lí ê siōng-chhiū;  hit-sî Ka-lâm cho̍k iáu teh tòa.
<sup>7</sup> Iâ-hô-hoa tùi A-pek-lân chhut-hiān kóng, Góa beh chiong chit ê tōe-hng siúⁿ-sù lí ê hō͘-è;  i chiū tī-hia ūi-tio̍h tùi i chhut-hiān ê Iâ-hô-hoa khí chi̍t chō tôaⁿ.
<sup>8</sup> Tùi hia i sóa kàu Pek-te̍k-lī tang-sì ê soaⁿ, tah pò͘-pîⁿ;  sai-sì sī Pek-te̍k-lī, tang-sì sī Ai;  tī-hia ūi-tio̍h Iâ-hô-hoa khí chi̍t chō tôaⁿ, kiû-kiò Iâ-hô-hoa ê miâ.
<sup>9</sup> A-pek-lân chiām-chiām sóa-khì lâm-sì ê tōe.
<sup>10</sup> Hit ê tōe tú-tio̍h ki-hng, A-pek-lân lo̍h-khì Ai-ki̍p, beh tī-hia chiām-sî khiā-khí;  in-ūi hit ê tōe ki-hng chin tōa.
<sup>11</sup> Chiong-kūn ji̍p Ai-ki̍p, chiū tùi i ê bó͘ Sat-lāi kóng, Góa chai lí sī bīn-māu hó-khòaⁿ ê hū-jîn-lâng;
<sup>12</sup> Ai-ki̍p lâng khòaⁿ-kìⁿ lí ê sî beh kóng, Chit-ê sī i ê bó͘, in beh thâi-sí góa, lâi lâu lí oa̍h-teh.
<sup>13</sup> Kiû lí tio̍h kóng, lí sī góa ê sió-bē, hō͘ góa in-ūi lí tit-tio̍h pêng-an;  góa ê sìⁿ-miā ia̍h tùi lí lâi tit-tio̍h oa̍h.
<sup>14</sup> A-pek-lân kàu Ai-ki̍p ê sî, Ai-ki̍p lâng khòaⁿ-kìⁿ hit ê hū-jîn-lâng ke̍k-kî súi.
<sup>15</sup> Hoat-ló ê jîn-sîn khòaⁿ-kìⁿ i, chiū tùi Hoat-ló o-ló i;  hit ê hū-jîn-lâng chiū hō͘ lâng tòa i ji̍p Hoat-ló ê ông-kiong.
<sup>16</sup> Hoat-ló in-ūi chit ê hū-jîn-lâng chiū hó khoán-thāi A-pek-lân;  A-pek-lân chiū tit-tio̍h iûⁿ, gû, kang ê lû, lô͘-po̍k, lú-pī, bú ê lû, í-ki̍p lo̍k-tô.
<sup>17</sup> Iâ-hô-hoa in-ūi A-pek-lân ê bó͘ Sat-lāi ê iân-kò͘, kàng tōa chai-ē tī Hoat-ló kap i choân-ke.
<sup>18</sup> Hoat-ló chiū kiò A-pek-lân lâi kóng, Lí tùi góa só͘-chòe-ê sī sím-mi̍h sū?  siáⁿ-sū bô kā góa kóng i sī lí ê bó͘?
<sup>19</sup> Siáⁿ-sū chheng i chòe sió-bē? tì-kàu góa chiong i chhōa lâi chòe góa ê bó͘; taⁿ lí ê bó͘ tī-chia, thang chhōa i, chòe lí khì.
<sup>20</sup> Tùi hit-tia̍p Hoat-ló ūi-tio̍h i lâi hoan-hù lâng;  in chiū chiong i kap i ê bó͘ kap i só͘-ū-ê, lóng sàng i khì.

</p></div></div><div class="p_outer"><div class="p_left"> <div class="chap">=== 創世記 · 第 13 章 ===</div><p>
<sup>1</sup> 亞伯蘭tùi埃及上去，伊kap伊ê bó͘ kap伊所有ê，連羅得，lóng去南地。
<sup>2</sup> 亞伯蘭ê牛、銀、金真chōe。
<sup>3</sup> 伊tùi南地漸漸去Pek-te̍k-lī，到Pek-te̍k-lī kap Ai ê中間，早前搭布棚ê所在；
<sup>4</sup> 到伊起頭起壇ê所在；亞伯蘭tī-hia求叫耶和華ê名。
<sup>5</sup> Kap亞伯蘭同行ê羅得亦有羊群、牛群、布棚。
<sup>6</sup> Hit-ê地就bōe容允得in相kap khiā；因為in ê財物chōe，in chiah bōe會相kap khiā。
<sup>7</sup> 亞伯蘭ê牧者kap羅得ê牧者相爭；當時迦南人kap Pí-lī-sé人tī hit-ê地khiā起。
<sup>8</sup> 亞伯蘭kā羅得講，你我m̄-thang冤家，你ê牧者kap我ê牧者亦m̄-thang冤家；因為咱是骨肉ê 親。
<sup>9</sup> 全地kiám無tī你ê目睭前mah？請你離開我；你tò-pêng，我就chiàⁿ-pêng；你chiàⁿ-pêng，我就tò-pêng。
<sup>10</sup> 羅得kia̍h目看約旦河一遍ê平洋，直到Só-jíⁿ ê路，lóng真潤澤；hit-ê地tī耶和華未滅所多瑪蛾摩拉以前，親像耶和華ê園，亦親像埃及ê地。
<sup>11</sup> Tùi án-ni羅得揀約旦河一遍ê平洋，遷徙去東勢；in就大家分開。
<sup>12</sup> 亞伯蘭khiā起迦南地，羅得khiā起平洋chiah-ê城；徙伊ê布棚到所多瑪。
<sup>13</sup> 所多瑪人極pháiⁿ，大大得罪耶和華。
<sup>14</sup> 羅得離別了後，耶和華對亞伯蘭講，你kia̍h目，tùi你所tiàm ê所在，ǹg東西南北來看；
<sup>15</sup> 因為你所看見一切ê地，我lóng beh hō͘你，kap你ê後裔，直到永遠。
<sup>16</sup> 我亦beh hō͘你ê後裔親像地上ê土砂；人若能算地上ê土砂，chiah能算你ê後裔。
<sup>17</sup> 你起來遍行chit-ê地ê橫直，因為我beh將chit-ê地hō͘你。
<sup>18</sup> 亞伯蘭就搬徙布棚到Hi-pek-lûn，óa Bān-lī hiah-ê橡樹khiā起；tī-hia為耶和華起一座壇。

</p></div><div class="p_right"><div class="chap">=== 創世記 · 第 13 章 ===</div><p>
<sup>1</sup> A-pek-lân tùi Ai-ki̍p chiūⁿ-khì, i kap i ê bó͘ kap i só͘-ū-ê, liân Lô-tek, lóng khì Lâm-tōe.
<sup>2</sup> A-pek-lân ê gû, gûn, kim chin-chōe.
<sup>3</sup> I tùi Lâm-tōe chiām-chiām khì Pek-te̍k-lī, kàu Pek-te̍k-lī kap Ai ê tiong-kan, chá-chêng tah pò͘-pîⁿ ê só͘-chāi;
<sup>4</sup> kàu i khí-thâu khí tôaⁿ ê só͘-chāi;  A-pek-lân tī-hia kiû-kiò Iâ-hô-hoa ê miâ.
<sup>5</sup> Kap A-pek-lân tâng kiâⁿ ê Lô-tek ia̍h ū iûⁿ-kûn, gû-kûn, pò͘-pîⁿ.
<sup>6</sup> Hit ê tōe chiū bōe iông-ún-tit in saⁿ-kap khiā;  in-ūi in ê châi-bu̍t chōe, in chiah bōe-ōe saⁿ-kap khiā.
<sup>7</sup> A-pek-lân ê bo̍k-chiá kap Lô-tek ê bo̍k-chiá saⁿ-chiⁿ;  tng-sî Ka-lâm lâng kap Pí-lī-sé lâng tī hit ê tōe khiā-khí.
<sup>8</sup> A-pek-lân kā Lô-tek kóng, Lí góa m̄-thang oan-ke, lí ê bo̍k-chiá kap góa ê bo̍k-chiá ia̍h m̄-thang oan-ke;  in-ūi lán sī kut-jio̍k ê chhin.
<sup>9</sup> Choân-tōe kiám bô tī lí ê ba̍k-chiu-chêng mah?  chhiáⁿ lí lī-khui góa;  lí tò-pêng, góa chiū chiàⁿ-pêng;  lí chiàⁿ-pêng, góa chiū tò-pêng.
<sup>10</sup> Lô-tek kia̍h-ba̍k khòaⁿ Iok-tàn hô it-phiàn ê Pîⁿ-iûⁿ, ti̍t-kàu Só-jíⁿ ê lō͘, lóng chin lūn-te̍k;  hit ê tōe tī Iâ-hô-hoa bē bia̍t Só͘-to-má Gô-mô͘-la̍h í-chêng, chhin-chhiūⁿ Iâ-hô-hoa ê hn̂g, ia̍h chhin-chhiūⁿ Ai-ki̍p ê tōe.
<sup>11</sup> Tùi án-ni Lô-tek kéng Iok-tàn hô it-phiàn ê Pîⁿ-iûⁿ, chhian-sóa khì tang-sì;  in chiū tāi-ke pun-khui.
<sup>12</sup> A-pek-lân khiā-khí Ka-lâm tōe, Lô-tek khiā-khí Pîⁿ-iûⁿ chiah ê siâⁿ;  sóa i ê pò͘-pîⁿ kàu Só͘-to-má.
<sup>13</sup> Só͘-to-má lâng ke̍k-pháiⁿ, tōa-tōa tek-chōe Iâ-hô-hoa.
<sup>14</sup> Lô-tek lī-pia̍t liáu-āu, Iâ-hô-hoa tùi A-pek-lân kóng, Lí kia̍h-ba̍k, tùi lí só͘ tiàm ê só͘-chāi, ǹg tang sai lâm pak lâi khòaⁿ;
<sup>15</sup> in-ūi lí só͘ khòaⁿ-kìⁿ it-chhè ê tōe, Góa lóng beh hō͘ lí, kap lí ê hō͘-è, ti̍t-kàu éng-oán.
<sup>16</sup> Góa ia̍h beh hō͘ lí ê hō͘-è chhin-chhiūⁿ tōe-chiūⁿ ê thô͘-soa;  lâng nā ōe sǹg tōe-chiūⁿ ê thô͘-soa, chiah ōe sǹg lí ê hō͘-è.
<sup>17</sup> Lí khí-lâi piàn-kiâⁿ chit ê tōe ê hoâiⁿ-ti̍t, in-ūi Góa beh chiong chit ê tōe hō͘ lí.
<sup>18</sup> A-pek-lân chiū poaⁿ-sóa pò͘-pîⁿ kàu Hi-pek-lûn, óa Bān-lī hiah ê siōng-chhiū khiā-khí;  tī-hia ūi Iâ-hô-hoa khí chi̍t chō tôaⁿ.

</p></div></div><div class="p_outer"><div class="p_left"> <div class="chap">=== 創世記 · 第 14 章 ===</div><p>
<sup>1</sup> 當Àm-la̍h-hui做Sī-ná王，A-lio̍k做Í-la̍h-sat王，Ki-tāi-ló-má做Í-lân王，Thê-ta̍t做Ko-ìn王 ê時，
<sup>2</sup> in來攻擊所多瑪王Pí-la̍h，蛾摩拉王Pí-sa，Ap-má王Sī-la̍p，Sé-phian王Sī-bí-pia̍t，以及Pí-la̍h王(Pí-la̍h就是Só-jíⁿ)
<sup>3</sup> In lóng聚會tī Se-têng ê山谷；Se-têng山谷就是鹽海。
<sup>4</sup> In服事Ki-tāi-ló-má十二年久；到十三年背叛。
<sup>5</sup> 十四年，Ki-tāi-ló-má，kap同會盟chiah-ê王，lóng來，tī A-te̍k-lu̍t-ka-lêng thâi贏Lí-hoa̍t-im人，tī Hâm So͘-se人，tī Sa-bî-ki-lia̍t-têng Í-bí人，
<sup>6</sup> tī Hô-lī人ê Se-jíⁿ山Hô-lī人，到近tī曠野ê Í-le̍k-pa-lân。
<sup>7</sup> In 倒tńg到An-bi̍t-pa，就是Ka-te-su，攻擊A-má-le̍k全地，kap khiā起tī Hap-sé-sūn-tha-má ê A-mô͘-lī人。
<sup>8</sup> Tùi hit-tia̍p所多瑪王、蛾摩拉王、Ap-má王、Sé-phian王、Pí-la̍h 王，(Pí-la̍h就是Só-jíⁿ) ，lóng出來tī Se-têng ê山谷排陣，kap in交戰；
<sup>9</sup> 就是kap Í-lân王 Ki-tāi-ló-má，Ko-ìn王 Thê-ta̍t，Sī-ná王Àm-la̍h-hui，Í-la̍h-sat王A-lio̍k交戰；四個王對敵五個王。
<sup>10</sup> Se-têng山谷lóng是石油坑；所多瑪、蛾摩拉chiah-ê王逃走，跋(撥8) tī-hia；其餘ê走上山。
<sup>11</sup> In就將所多瑪、蛾摩拉ê財物，以及in ê乾糧lóng搶，做in去。
<sup>12</sup> Koh將亞伯蘭ê姪羅得，kap伊ê財物搶去；hit時羅得tòa tī所多瑪。
<sup>13</sup> 有一個逃走ê人來kā希伯來人亞伯蘭講；hit時亞伯蘭khiā起tī A-mô͘-lī人Bān-lī ê橡樹hit所在，Bān-lī kap Í-si̍t-kok kap A-nái lóng是兄弟，有kap亞伯蘭聯盟。
<sup>14</sup> 亞伯蘭聽見伊ê姪hō͘人掠去，就chhōa生養tī伊ê家裡精練ê壯丁，三百十八人，追jip到Tàn。
<sup>15</sup> 伊kap伊ê奴僕透暝分隊，攻擊in；tui到大馬色tò-pêng ê Hô-pa。
<sup>16</sup> 將一切ê財物搶倒tńg，連伊ê姪á羅得kap伊ê財物，以及婦女百姓，亦lóng搶倒tńg。
<sup>17</sup> 亞伯蘭thâi贏Ki-tāi-ló-má，以及kap伊做陣chiah-ê王，tò來ê時，所多瑪王出來，到Sa-bí ê山谷，迎接伊；Sa-bí ê山谷就是王ê山谷。
<sup>18</sup> 亦有Sat-léng王 Be̍k-ki-sé-tek帶餅kap酒出來；伊是至高[ê]上帝ê祭司；
<sup>19</sup> 祝福伊講，願天地ê主，至高ê上帝賜福亞伯蘭。
<sup>20</sup> 至高ê上帝將對敵交tī你ê手，應該o-ló伊。亞伯蘭將lóng總所得tio̍h-ê，十份the̍h一份hō͘ 伊。
<sup>21</sup> 所多瑪王 kā亞伯蘭講，將人歸我；物lóng hō͘你。
<sup>22</sup> 亞伯蘭kā所多瑪王講，我有kí天地ê主至高ê上帝耶和華來chiù-chōa，
<sup>23</sup> 凡若你ê物，就一條線、一條鞋帶，我lóng m̄-the̍h，免得你講，我hō͘亞伯蘭好額；
<sup>24</sup> 只有少年人所食ê，以及kap我同行ê人A-nái、Í-si̍t-kok、Bān-lī，所應得ê份額，thang chhut-chāi in the̍h。

</p></div><div class="p_right"><div class="chap">=== 創世記 · 第 14 章 ===</div><p>
<sup>1</sup> Tng Àm-la̍h-hui chòe Sī-ná ông, A-lio̍k chòe Í-la̍h-sat ông, Ki-tāi-ló-má chòe Í-lân ông, Thê-ta̍t chòe Ko-ìn ông ê sî,
<sup>2</sup> in lâi kong-kek Só͘-to-má ông Pí-la̍h, Gô-mô͘-la̍h ông Pí-sa, Ap-má ông Sī-la̍p, Sé-phian ông Sī-bí-pia̍t, í-ki̍p Pí-la̍h ông (Pí-la̍h chiū-sī Só-jíⁿ)
<sup>3</sup> In lóng chū-hōe tī Se-têng ê soaⁿ-kok;  Se-têng soaⁿ-kok chiū-sī Iâm-hái.
<sup>4</sup> In ho̍k-sāi Ki-tāi-ló-má cha̍p-jī nî kú;  kàu cha̍p-saⁿ-nî pōe-poān.
<sup>5</sup> Cha̍p-sì-nî Ki-tāi-ló-má, kap tâng hōe-bêng chiah ê ông, lóng lâi, tī A-te̍k-lu̍t-ka-lêng thâi-iâⁿ Lí-hoa̍t-im lâng, tī Hâm So͘-se lâng, tī Sa-bî-ki-lia̍t-têng Í-bí lâng,
<sup>6</sup> tī Hô-lī lâng ê Se-jíⁿ soaⁿ Hô-lī lâng, kàu kūn tī khòng-iá ê Í-le̍k-pa-lân.
<sup>7</sup> In tò-tńg kàu An-bi̍t-pa, chiū-sī Ka-te-su, kong-kek A-má-le̍k choân-tōe, kap khiā-khí tī Hap-sé-sūn-tha-má ê A-mô͘-lī lâng.
<sup>8</sup> Tùi hit-tia̍p Só͘-to-má ông, Gô-mô͘-la̍h ông, Ap-má ông, Sé-phian ông, Pí-la̍h ông, (Pí-la̍h chiū-sī Só-jíⁿ), lóng chhut-lâi tī Se-têng ê soaⁿ-kok pâi-tīn, kap in kau-chiàn;
<sup>9</sup> chiū-sī kap Í-lân ông Ki-tāi-ló-má, Ko-ìn ông Thê-ta̍t, Sī-ná ông Àm-la̍h-hui, Í-la̍h-sat ông A-lio̍k kau-chiàn;  sì ê ông tùi-te̍k gō͘ ê ông.
<sup>10</sup> Se-têng soaⁿ-kok lóng sī chio̍h-iû khiⁿ;  Só͘-to-má Gô-mô͘-la̍h chiah ê ông tô-cháu, poa̍h tī-hia;  kî-û-ê cháu chiūⁿ-soaⁿ.
<sup>11</sup> In chiū chiong Só͘-to-má Gô-mô͘-la̍h ê châi-bu̍t, í-ki̍p in ê kan-niû lóng chhiúⁿ, chòe in khì.
<sup>12</sup> Koh chiong A-pek-lân ê ti̍t Lô-tek, kap i ê châi-bu̍t chhiúⁿ-khì;  hit-sî Lô-tek tòa tī Só͘-to-má.
<sup>13</sup> Ū chi̍t ê tô-cháu ê lâng lâi kā Hi-pek-lâi lâng A-pek-lân kóng;  hit-sî A-pek-lân khiā-khí tī A-mô͘-lī lâng Bān-lī ê siōng-chhiū hit só͘-chāi, Bān-lī kap Í-si̍t-kok kap A-nái lóng sī hiaⁿ-tī, ū kap A-pek-lân liân-bêng.
<sup>14</sup> A-pek-lân thiaⁿ-kìⁿ i ê ti̍t hō͘ lâng lia̍h-khì, chiū chhōa seng-ióng tī i ê ke-ni̍h cheng-liān ê chòng-teng, saⁿ-pah cha̍p-poeh lâng, tui-jip kàu Tàn.
<sup>15</sup> I kap i ê lô͘-po̍k thàu-mî pun-tūi, kong-kek-in;  tui kàu Tāi-má-sek tò-pêng ê Hô-pa.
<sup>16</sup> Chiong it-chhè ê châi-bu̍t chhiúⁿ tò-tńg, liân i ê ti̍t-á Lô-tek kap i ê châi-bu̍t, í-ki̍p hū-lú peh-sìⁿ, ia̍h lóng chhiúⁿ tò-tńg.
<sup>17</sup> A-pek-lân thâi-iâⁿ Ki-tāi-ló-má, í-ki̍p kap i chòe-tīn chiah ê ông, tò-lâi ê sî, Só͘-to-má ông chhut-lâi, kàu Sa-bí ê soaⁿ-kok, ngiâ-chih i;  Sa-bí ê soaⁿ-kok chiū-sī Ông ê soaⁿ-kok.
<sup>18</sup> Ia̍h ū Sat-léng ông Be̍k-ki-sé-tek tòa piáⁿ kap chiú chhut-lâi; i sī Chì-koâiⁿ[ê] Siōng-tè ê chè-si;
<sup>19</sup> chiok-hok i kóng, Goān thiⁿ-tōe ê Chú, Chì-koâiⁿ ê Siōng-tè sù-hok A-pek-lân.
<sup>20</sup> Chì-koâiⁿ ê Siōng-tè chiong tùi-te̍k kau tī lí ê chhiú, eng-kai o-ló I.  A-pek-lân chiong lóng-chóng só͘ tit-tio̍h-ê, cha̍p-hūn the̍h chi̍t-hūn hō͘ i.
<sup>21</sup> Só͘-to-má ông kā A-pek-lân kóng, Chiong lâng kui góa;  mi̍h lóng hō͘ lí.
<sup>22</sup> A-pek-lân kā Só͘-to-má ông kóng, Góa ū kí thiⁿ-tōe ê Chú Chì-koâiⁿ ê Siōng-tè Iâ-hô-hoa lâi chiù-chōa,
<sup>23</sup> hoān-nā lí ê mi̍h, chiū chi̍t tiâu sòaⁿ chi̍t tiâu ôe-tòa, góa lóng m̄-the̍h, bián-tit lí kóng, Góa hō͘ A-pek-lân hó-gia̍h;
<sup>24</sup> chí-ū siàu-liân lâng só͘ chia̍h ê, í-ki̍p kap góa tâng-kiâⁿ ê lâng A-nái, Í-si̍t-kok, Bān-lī, só͘ èng-tit ê hūn-gia̍h, thang chhut-chāi in the̍h.

</p></div></div><div class="p_outer"><div class="p_left"> <div class="chap">=== 創世記 · 第 15 章 ===</div><p>
<sup>1</sup> Chiah-ê tāi-chì了後，耶和華ê話tī異象中臨到亞伯蘭，講，亞伯蘭ah，你m̄免驚，我是你ê藤牌，是你極大ê報賞。
<sup>2</sup> 亞伯蘭講，主耶和華ah，你beh hō͘我甚麼，我已經無kiáⁿ；承接我ê家業ê，就是大馬色人Í-lī-í-siā？
<sup>3</sup> 亞伯蘭koh講，你無hō͘我有後裔，hit-ê生tī我家內ê是我ê後嗣。
<sup>4</sup> 耶和華koh臨到，kā伊講，Chit人m̄是beh做你ê後嗣；對你本身出ê，chiah是做你ê後嗣。
<sup>5</sup> 就chhōa伊出去外面講，你看天，算hiah-ê 星，你算能了á-bōe；koh對伊講，你ê後裔亦beh親像án-ni。
<sup>6</sup> 亞伯蘭信耶和華；伊就kā伊算做義。
<sup>7</sup> Koh對伊講，我是耶和華，bat chhōa你出Ka-le̍k-tí ê Jíⁿ城，為tio̍h beh將chit-ê地hō͘你做業。
<sup>8</sup> 亞伯蘭講，主耶和華ah，我怎樣會知beh得tio̍h chit-ê地做業ah？
<sup>9</sup> 伊kā伊講，你kā我取一隻三年母ê牛，一隻三年母ê山羊，一隻三年公ê綿羊，一隻ka-chui，一隻鴿á。
<sup>10</sup> 伊就取chiah-ê物來，ta̍k樣tùi中破開做兩pêng，chit-pêng kap hit-pêng排相對；只有鳥無破開。
<sup>11</sup> 有鷹鳥落來tī死ê cheng-siⁿ ê頂面；亞伯蘭就趕伊去。
<sup>12</sup> 日beh落ê時，亞伯蘭睏重眠；忽然有真烏暗ê大驚惶到tī伊。
<sup>13</sup> 耶和華對亞伯蘭講，你的確tio̍h知，你ê後裔beh出外tī別人ê地，koh服事hit位ê人；hit位ê人beh苦楚in四百年。
<sup>14</sup> In所beh服事ê國，我beh辦in；後來in beh帶chōe-chōe財物tùi-hia出來。
<sup>15</sup> 你beh安然tò祖，食長歲壽，hō͘人埋葬。
<sup>16</sup> 到第四代，in beh tò來chia；因為A-mô͘-lī族ê罪iáu未貫滿。
<sup>17</sup> 日落天暗，有出煙ê爐，kap teh-to̍h ê火把，tùi hiah-ê破pêng ê肉經過。
<sup>18</sup> 當hit日，耶和華kap亞伯蘭立約，講，我有將chit-ê地，tùi埃及河到hit-ê大河，就是Pek-lat河，hō͘你ê後裔；
<sup>19</sup> 就是Ki-nî、Ki-nî-sé、Kah-mô͘-nî，
<sup>20</sup> Hek、Pí-lī-sé、Lí-hoa̍t-im，
<sup>21</sup> A-mô͘-lī、迦南、Kek-ka-sat、Iâ-pò͘-su，chiah-ê族ê地。

</p></div><div class="p_right"><div class="chap">=== 創世記 · 第 15 章 ===</div><p>
<sup>1</sup> Chiah ê tāi-chì liáu-āu, Iâ-hô-hoa ê ōe tī īⁿ-siōng-tiong lîm-kàu A-pek-lân, kóng, A-pek-lân ah, lí m̄-bián kiaⁿ, Góa sī lí ê tîn-pâi, sī lí ke̍k-tōa ê pò-siúⁿ.
<sup>2</sup> A-pek-lân kóng, Chú Iâ-hô-hoa ah, Lí beh hō͘ góa sím-mi̍h, góa í-keng bô kiáⁿ;  sêng-chiap góa ê ke-gia̍p-ê, chiū-sī Tāi-má-sek lâng Í-lī-í-siā?
<sup>3</sup> A-pek-lân koh kóng, Lí bô hō͘ góa ū hō͘-è, hit ê siⁿ tī góa ke-lāi-ê sī góa ê hō͘-sû.
<sup>4</sup> Iâ-hô-hoa koh lîm-kàu, kā i kóng, Chit-lâng m̄-sī beh chòe lí ê hō͘-sû;  tùi lí pún-sin chhut-ê, chiah sī chòe lí ê hō͘-sû.
<sup>5</sup> Chiū chhōa i chhut-khì gōa-bīn kóng, Lí khòaⁿ thiⁿ, sǹg hiah ê chhiⁿ, lí sǹg ōe liáu á-bōe;  koh tùi i kóng, Lí ê hō͘-è ia̍h beh chhin-chhiūⁿ án-ni.
<sup>6</sup> A-pek-lân sìn Iâ-hô-hoa;  I chiū kā i sǹg chòe gī.
<sup>7</sup> Koh tùi i kóng, Góa sī Iâ-hô-hoa, bat chhōa lí chhut Ka-le̍k-tí ê Jíⁿ siâⁿ, ūi-tio̍h beh chiong chit ê tōe hō͘ lí chòe-gia̍p.
<sup>8</sup> A-pek-lân kóng, Chú Iâ-hô-hoa ah, góa cháiⁿ-iūⁿ ōe chai beh tit-tio̍h chit ê tōe chòe-gia̍p ah?
<sup>9</sup> I kā i kóng, Lí kā Góa chhú chi̍t-chiah saⁿ-nî bú ê gû, chi̍t-chiah saⁿ-nî bú ê soaⁿ-iûⁿ, chi̍t-chiah saⁿ-nî kang ê mî-iûⁿ, chi̍t-chiah ka-chui, chi̍t-chiah chíⁿ-á.
<sup>10</sup> I chiū chhú chiah ê mi̍h lâi, ta̍k-iūⁿ tùi-tiong phòa-khui chòe nn̄g-pêng, chit-pêng kap hit-pêng pâi saⁿ-tùi;  chí-ū chiáu bô phòa-khui.
<sup>11</sup> Ū eng-chiáu lo̍h-lâi tī sí ê cheng-siⁿ ê téng-bīn;  A-pek-lân chiū kóaⁿ i khì.
<sup>12</sup> Ji̍t beh lo̍h ê sî, A-pek-lân khùn tāng-bîn;  hut-jiân ū chin o͘-àm ê tōa kiaⁿ-hiâⁿ kàu tī i.
<sup>13</sup> Iâ-hô-hoa tùi A-pek-lân kóng, Lí tek-khak tio̍h chai, lí ê hō͘-è beh chhut-gōa tī pa̍t-lâng ê tōe, koh ho̍k-sāi hit-ūi ê lâng;  hit-ūi ê lâng beh khó͘-chhó͘ in sì-pah nî.
<sup>14</sup> In só͘ beh ho̍k-sāi ê kok, Góa beh pān in;  āu-lâi in beh tòa chōe-chōe châi-bu̍t tùi-hia chhut-lâi.
<sup>15</sup> Lí beh an-jiân tò-chó͘, chia̍h tn̂g-hè-siū, hō͘ lâng bâi-chòng.
<sup>16</sup> Kàu tē-sì tāi, in beh tò-lâi chia;  in-ūi A-mô͘-lī cho̍k ê chōe iáu-bē koàn-boán.
<sup>17</sup> Ji̍t-lo̍h thiⁿ-àm, ū chhut ian ê lô͘, kap teh-to̍h ê hé-pé, tùi hiah ê phòa-pêng ê bah keng-kè.
<sup>18</sup> Tng hit-ji̍t Iâ-hô-hoa kap A-pek-lân li̍p-iok, kóng, Góa ū chiong chit ê tōe, tùi Ai-ki̍p hô kàu hit ê tōa-hô, chiū-sī Pek-lat hô, hō͘ lí ê hō͘-è;
<sup>19</sup> chiū-sī Ki-nî, Ki-nî-sé, Kah-mô͘-nî,
<sup>20</sup> Hek, Pí-lī-sé, Lí-hoa̍t-im,
<sup>21</sup> A-mô͘-lī, Ka-lâm, Kek-ka-sat, Iâ-pò͘-su, chiah ê cho̍k ê tōe.

</p></div></div><div class="p_outer"><div class="p_left"> <div class="chap">=== 創世記 · 第 16 章 ===</div><p>
<sup>1</sup> 亞伯蘭ê bó͘撒萊無kā伊生kiáⁿ；伊有一個女婢名夏甲；是埃及人。
<sup>2</sup> 撒萊kā亞伯蘭講，耶和華禁我生kiáⁿ；請你kap我ê女婢同房；kiám-chhái我thang tùi伊得tio̍h gín-á。亞伯蘭聽thàn撒萊ê話。
<sup>3</sup> Tùi hit-tia̍p，亞伯蘭ê bó͘撒萊將伊ê女婢埃及人夏甲hō͘伊丈夫亞伯蘭做bó͘；hit時亞伯蘭已經tòa迦南十年。
<sup>4</sup> 伊kap夏甲同房，夏甲就懷孕；伊知家己有身，就看輕主母。
<sup>5</sup> 撒萊kā亞伯蘭講，我ê冤枉歸tī你；我將我ê女婢hē tī你ê心懷中；伊看家己有娠，就看輕我；願耶和華tī你我ê中間判斷。
<sup>6</sup> 亞伯蘭對撒萊講，你ê女婢tī你ê手，你thang隨意款待伊。撒萊苦楚伊，伊就tùi撒萊ê面前逃走。
<sup>7</sup> 耶和華ê使者tú-tio̍h伊tī曠野ê水泉邊；hit-ê水泉tī Su-jíⁿ ê路上。
<sup>8</sup> 對伊講，撒萊ê女婢夏甲，你tùi tah-lo̍h來？beh tah-lo̍h去？伊講，我tùi我ê主母撒萊ê面前走出來。
<sup>9</sup> 耶和華ê使者對伊講，你tò去你ê主母hia，降服tī伊ê手下。
<sup>10</sup> 耶和華ê使者koh對伊講，我beh hō͘你ê後裔極其chōe，甚至bōe算得。
<sup>11</sup> 耶和華ê使者koh對伊講，你taⁿ懷孕，beh生一個kiáⁿ，tio̍h kā伊號名以實瑪利，因為耶和華聽見你ê苦情。
<sup>12</sup> 伊做人beh親像野驢，伊ê手beh攻擊眾人，眾人ê手beh攻擊伊；伊beh khiā起tī眾兄弟ê頭前。
<sup>13</sup> 夏甲就稱hit-ê對伊講話ê耶和華ê名講，你是看見ta̍k項ê上帝；因為講，連tī-chia我亦看見hit-ê看見我ê mah？
<sup>14</sup> 所以chit-ê井名叫Pí-jíⁿ-la̍h-hái-lâi，就是Ka-te-su kap Pa-lia̍t ê中間。
<sup>15</sup> 後來夏甲kā亞伯蘭生一個kiáⁿ；亞伯蘭kā伊ê kiáⁿ號名叫以實瑪利，就是夏甲所生ê。
<sup>16</sup> 夏甲kā亞伯蘭生以實瑪利ê時，亞伯蘭八十六歲。

</p></div><div class="p_right"><div class="chap">=== 創世記 · 第 16 章 ===</div><p>
<sup>1</sup> A-pek-lân ê bó͘ Sat-lāi bô kā i siⁿ-kiáⁿ;  i ū chi̍t ê lú-pī miâ Hā-kah;  sī Ai-ki̍p lâng.
<sup>2</sup> Sat-lāi kā A-pek-lân kóng, Iâ-hô-hoa kìm góa siⁿ-kiáⁿ;  chhiáⁿ lí kap góa ê lú-pī tâng-pâng;  kiám-chhái góa thang tùi i tit-tio̍h gín-á.  A-pek-lân thiaⁿ-thàn Sat-lāi ê ōe.
<sup>3</sup> Tùi hit-tia̍p A-pek-lân ê bó͘ Sat-lāi chiong i ê lú-pī Ai-ki̍p lâng Hā-kah hō͘ i tiōng-hu A-pek-lân chòe-bó͘;  hit-sî A-pek-lân í-keng tòa Ka-lâm cha̍p nî.
<sup>4</sup> I kap Hā-kah tâng-pâng, Hā-kah chiū hoâi-īn;  i chai ka-kī ū-sin, chiū khòaⁿ-khin chú-bú.
<sup>5</sup> Sat-lāi kā A-pek-lân kóng, Góa ê oan-óng kui tī lí;  góa chiong góa ê lú-pī hē tī lí ê sim-hoâi-tiong;  i khòaⁿ ka-kī ū-sin, chiū khòaⁿ-khin góa;  goān Iâ-hô-hoa tī lí góa ê tiong-kan phòaⁿ-toàn.
<sup>6</sup> A-pek-lân tùi Sat-lāi kóng, Lí ê lú-pī tī lí ê chhiú, lí thang sûi-ì khoán-thāi i.  Sat-lāi khó͘-chhó͘ i, i chiū tùi Sat-lāi ê bīn-chêng tô-cháu.
<sup>7</sup> Iâ-hô-hoa ê sù-chiá tú-tio̍h i tī khòng-iá ê chúi-chôaⁿ-piⁿ;  hit ê chúi-chôaⁿ tī Su-jíⁿ ê lō͘-chiūⁿ.
<sup>8</sup> Tùi i kóng, Sat-lāi ê lú-pī Hā-kah, lí tùi tah-lo̍h lâi?  beh tah-lo̍h khì?  I kóng, Góa tùi góa ê chú-bú Sat-lāi ê bīn-chêng cháu-chhut-lâi.
<sup>9</sup> Iâ-hô-hoa ê sù-chiá tùi i kóng, Lí tò-khì lí ê chú-bú hia, hâng-ho̍k tī i ê chhiú-ē.
<sup>10</sup> Iâ-hô-hoa ê sù-chiá koh tùi i kóng, Góa beh hō͘ lí ê hō͘-è ke̍k-kî chōe, sīm-chì bōe-sǹg-tit.
<sup>11</sup> Iâ-hô-hoa ê sù-chiá koh tùi i kóng, Lí taⁿ hoâi-īn, beh siⁿ chi̍t ê kiáⁿ, tio̍h kā i hō miâ Í-si̍t-má-lī, in-ūi Iâ-hô-hoa thiaⁿ-kìⁿ lí ê khó͘-chêng.
<sup>12</sup> I chòe lâng beh chhin-chhiūⁿ iá-lû, i ê chhiú beh kong-kek chèng-lâng, chèng-lâng ê chhiú beh kong-kek i;  i beh khiā-khí tī chèng hiaⁿ-tī ê thâu-chêng.
<sup>13</sup> Hā-kah chiū chheng hit ê tùi i kóng ōe ê Iâ-hô-hoa ê miâ kóng, Lí sī khòaⁿ-kìⁿ ta̍k-hāng ê Siōng-tè;  in-ūi kóng, Liân tī-chia góa ia̍h khòaⁿ-kìⁿ hit ê khòaⁿ-kìⁿ góa ê mah?
<sup>14</sup> Só͘-í chit ê chíⁿ miâ-kiò Pí-jíⁿ-la̍h-hái-lâi, chiū-sī Ka-te-su kap Pa-lia̍t ê tiong-kan.
<sup>15</sup> Āu-lâi Hā-kah kā A-pek-lân siⁿ chi̍t ê kiáⁿ;  A-pek-lân kā i ê kiáⁿ hō miâ kiò Í-si̍t-má-lī, chiū-sī Hā-kah só͘ siⁿ-ê.
<sup>16</sup> Hā-kah kā A-pek-lân siⁿ Í-si̍t-má-lī ê sî, A-pek-lân poeh-cha̍p-la̍k hè.

</p></div></div><div class="p_outer"><div class="p_left"> <div class="chap">=== 創世記 · 第 17 章 ===</div><p>
<sup>1</sup> 亞伯蘭九十九歲ê時，耶和華對亞伯蘭顯現，kā伊講，我是全能ê上帝，你tī我ê面前行做tio̍h完全。
<sup>2</sup> 我beh kap你立我ê約，hō͘你ê後裔極其chōe。
<sup>3</sup> 亞伯蘭就仆落tī地裡；上帝koh kap伊講話，講，
<sup>4</sup> 我kap你立我ê約，你beh做chōe-chōe國ê父。
<sup>5</sup> Tùi taⁿ以後，你ê名無koh叫做亞伯蘭，是beh叫做亞伯拉罕，因為我已經立你做chōe-chōe 國ê父。
<sup>6</sup> 我beh hō͘你ê後裔極其chōe，國度tùi你來立，君王tùi你來出。
<sup>7</sup> 我beh kap你，以及你歷代ê後裔，設立我ê約做永遠ê約；是beh做你kap你ê後裔ê上帝。
<sup>8</sup> 我beh將你現在出外ê地，就是迦南全地，賞賜你kap你ê後裔，做永遠ê業；我亦beh做in ê上帝。
<sup>9</sup> 上帝koh對亞伯拉罕講，你kap你ê後裔tio̍h歷代遵守我ê約。
<sup>10</sup> Lín中間所有ê ta-po͘-ê，lóng tio̍h受割禮；這就是我kap你以及你ê後裔所立ê約，是lín所tio̍h遵守ê。
<sup>11</sup> Lín tio̍h割lín陽物ê皮；這是beh做我kap lín所立ê約ê記號。
<sup>12</sup> Lín歷代ê ta-po͘-ê，無論家內生ê，á是你ê後裔以外，用銀tùi外面人買ê，已經出世八日，lóng tio̍h受割禮。
<sup>13</sup> 你家內生ê，kap你用銀買ê，lóng的確tio̍h受割禮；án-ni我ê約beh hē tī lín ê身上，做永遠ê約。
<sup>14</sup> 無受割禮ê ta-po͘-ê，伊身軀既然無受割禮，是背我ê約；的確tùi百姓ê中間除去。
<sup>15</sup> 上帝koh對亞伯拉罕講，你ê bó͘撒萊，m̄-thang koh叫伊ê名撒萊；伊ê名beh叫做撒拉。
<sup>16</sup> 我beh賜福伊，我亦beh hō͘你tùi伊得tio̍h一個kiáⁿ；我beh賜福伊，伊亦beh做列國ê老母；beh有邦國ê王 tùi伊出。
<sup>17</sup> 亞伯拉罕就仆teh笑，心內講，一百歲ê人iáu能生kiáⁿ mah？撒拉已經九十歲，iáu能生養mah？
<sup>18</sup> 亞伯拉罕對上帝講，但願以實瑪利活tī你ê面前。
<sup>19</sup> 上帝講，m̄是lah，你ê bó͘撒拉beh kā你生一個kiáⁿ，你beh kā伊號名叫以撒；我beh kap伊設立我ê約，做伊ê後裔永遠ê約。
<sup>20</sup> 論到以實瑪利，我亦聽你求；你看，我已經賜福伊，beh hō͘伊興旺，加添極其chōe。伊beh生十二個族長，我亦beh hō͘伊成做大國。
<sup>21</sup> 到明年 chit時，撒拉beh kā你生以撒；我beh kap伊設立我ê約。
<sup>22</sup> 上帝kap亞伯拉罕講soah，就離開伊上去。
<sup>23</sup> Tú-tú hit日，亞伯拉罕照上帝所kā伊講ê，kā伊ê kiáⁿ以實瑪利，kap亞伯拉罕家內一切ê ta-po͘人，無論tī 家裡生ê，á是用伊ê銀買ê，lóng行割禮。
<sup>24</sup> 亞伯拉罕受割禮ê時九十九歲；
<sup>25</sup> 伊ê kiáⁿ以實瑪利受割禮ê時十三歲。
<sup>26</sup> Tú-tú hit日，亞伯拉罕kap伊ê kiáⁿ以實瑪利同受割禮。
<sup>27</sup> 家內所有ê人，無論tī 家裡生ê，á是用銀tùi外面人買ê，lóng kap伊同受割禮。

</p></div><div class="p_right"><div class="chap">=== 創世記 · 第 17 章 ===</div><p>
<sup>1</sup> A-pek-lân káu-cha̍p-káu hè ê sî, Iâ-hô-hoa tùi A-pek-lân hián-hiān, kā i kóng, Góa sī choân-lêng ê Siōng-tè, lí tī Góa ê bīn-chêng kiâⁿ-chòe tio̍h oân-choân.
<sup>2</sup> Góa beh kap lí li̍p Góa ê iok, hō͘ lí ê hō͘-è ke̍k-kî chōe.
<sup>3</sup> A-pek-lân chiū phak-lo̍h tī tōe-ni̍h;  Siōng-tè koh kap i kóng-ōe, kóng,
<sup>4</sup> Góa kap lí li̍p Góa ê iok, lí beh chòe chōe-chōe kok ê pē.
<sup>5</sup> Tùi taⁿ í-āu, lí ê miâ bô koh kiò-chòe A-pek-lân, sī beh kiò-chòe A-pek-la̍h-hán, in-ūi Góa í-keng li̍p lí chòe chōe-chōe kok ê pē.
<sup>6</sup> Góa beh hō͘ lí ê hō͘-è ke̍k-kî chōe, kok-tō͘ tùi lí lâi li̍p, kun-ông tùi lí lâi chhut.
<sup>7</sup> Góa beh kap lí, í-ki̍p lí le̍k-tāi ê hō͘-è, siat-li̍p Góa ê iok chòe éng-oán ê iok;  sī beh chòe lí kap lí ê hō͘-è ê Siōng-tè.
<sup>8</sup> Góa beh chiong lí hiān-chāi chhut-gōa ê tōe, chiū-sī Ka-lâm choân-tōe, siúⁿ-sù lí kap lí ê hō͘-è, chòe éng-oán ê gia̍p;  Góa ia̍h beh chòe in ê Siōng-tè.
<sup>9</sup> Siōng-tè koh tùi A-pek-la̍h-hán kóng, Lí kap lí ê hō͘-è tio̍h le̍k-tāi chun-siú Góa ê iok.
<sup>10</sup> Lín tiong-kan só͘ ū ê ta-po͘-ê, lóng tio̍h siū kat-lé;  che chiū-sī Góa kap lí í-ki̍p lí ê hō͘-è só͘ li̍p ê iok,  sī lín só͘ tio̍h chun-siú-ê.
<sup>11</sup> Lín tio̍h koah lín iông-bu̍t ê phê;  che sī beh chòe Góa kap lín só͘ li̍p ê iok ê kì-hō.
<sup>12</sup> Lín le̍k-tāi ê ta-po͘-ê, bô-lūn ke-lāi siⁿ-ê, á-sī lí ê hō͘-è í-gōa, ēng gûn tùi gōa-bīn lâng bóe-ê, í-keng chhut-sì poeh-ji̍t, lóng tio̍h siū kat-lé.
<sup>13</sup> Lí ke-lāi siⁿ-ê, kap lí ēng gûn bóe-ê, lóng tek-khak tio̍h siū kat-lé;  án-ni Góa ê iok beh hē tī lín ê sin-chiūⁿ, chòe éng-oán ê iok.
<sup>14</sup> Bô siū kat-lé ê ta-po͘-ê, i sin-khu kì-jiân bô siū kat-lé, sī pōe Góa ê iok;  tek-khak tùi peh-sìⁿ ê tiong-kan tû-khì.
<sup>15</sup> Siōng-tè koh tùi A-pek-la̍h-hán kóng, Lí ê bó͘ Sat-lāi, m̄-thang koh kiò i ê miâ Sat-lāi;  i ê miâ beh kiò-chòe Sat-la̍h.
<sup>16</sup> Góa beh sù-hok i, Góa ia̍h beh hō͘ lí tùi i tit-tio̍h chi̍t ê kiáⁿ;  Góa beh sù-hok i, i ia̍h beh chòe lia̍t-kok ê lāu-bú;  beh ū pang-kok ê ông tùi i chhut.
<sup>17</sup> A-pek-la̍h-hán chiū phak-teh chhiò, sim-lāi kóng, Chi̍t-pah hè ê lâng iáu ōe siⁿ-kiáⁿ mah?  Sat-la̍h í-keng káu-cha̍p hè, iáu ōe seng-ióng mah?
<sup>18</sup> A-pek-la̍h-hán tùi Siōng-tè kóng, Tān goān Í-si̍t-má-lī oa̍h tī Lí ê bīn-chêng.
<sup>19</sup> Siōng-tè kóng, M̄-sī lah, lí ê bó͘ Sat-la̍h beh kā lí siⁿ chi̍t ê kiáⁿ, lí beh kā i hō-miâ kiò Í-sat;  Góa beh kap i siat-li̍p Góa ê iok, chòe i ê hō͘-è éng-oán ê iok.
<sup>20</sup> Lūn-kàu Í-si̍t-má-lī, Góa ia̍h thiaⁿ lí kiû; lí khòaⁿ, Góa í-keng sù-hok i, beh hō͘ i heng-ōng, ke-thiⁿ ke̍k-kî chōe.  I beh siⁿ cha̍p-jī ê cho̍k-tiúⁿ, Góa ia̍h beh hō͘ i chiâⁿ-chòe tōa-kok.
<sup>21</sup> Kàu mê-nî chit-sî, Sat-la̍h beh kā lí siⁿ Í-sat;  Góa beh kap i siat-li̍p Góa ê iok.
<sup>22</sup> Siōng-tè kap A-pek-la̍h-hán kóng soah, chiū lī-khui i chiūⁿ-khì.
<sup>23</sup> Tú-tú hit-ji̍t, A-pek-la̍h-hán chiàu Siōng-tè só͘ kā i kóng-ê, kā i ê kiáⁿ Í-si̍t-má-lī, kap A-pek-la̍h-hán ke-lāi it-chhè ê ta-po͘-lâng, bô-lūn tī ke-ni̍h siⁿ-ê, á-sī ēng i ê gûn bóe-ê, lóng kiâⁿ kat-lé.
<sup>24</sup> A-pek-la̍h-hán siū kat-lé ê sî káu-cha̍p-káu hè;
<sup>25</sup> i ê kiáⁿ Í-si̍t-má-lī siū kat-lé ê sî cha̍p-saⁿ hè.
<sup>26</sup> Tú-tú hit ji̍t A-pek-la̍h-hán kap i ê kiáⁿ Í-si̍t-má-lī tâng siū kat-lé.
<sup>27</sup> Ke-lāi só͘-ū ê lâng, bô-lūn tī ke-ni̍h siⁿ-ê, á-sī ēng gûn tùi gōa-bīn lâng bóe-ê, lóng kap i tâng siū kat-lé.

</p></div></div><div class="p_outer"><div class="p_left"> <div class="chap">=== 創世記 · 第 18 章 ===</div><p>
<sup>1</sup> 耶和華tī Bān-lī ê橡樹hia，對亞伯拉罕出現；hit時日當熱；亞伯拉罕坐tī布棚門口；
<sup>2</sup> kia̍h目起來看，看見三人tī對面teh khiā；伊一下看見，就tùi布棚門口，走去迎接in，
<sup>3</sup> 仆tī地裡，講，我ê主，我若tī你ê面前得tio̍h恩典，求你m̄-thang離開奴僕做你去；
<sup>4</sup> 容允the̍h淡薄水，hō͘ lín洗腳請歇睏tī樹腳；
<sup>5</sup> 我koh the̍h淡薄餅，hō͘ lín點心；然後進前去；因為lín是為tio̍h án-ni，chiah到lín ê奴僕chia。In講，Thang照你ê話去行。
<sup>6</sup> 亞伯拉罕趕緊入布棚，見撒拉講，你緊緊用Saⁿ-sè-a ê麵粉，nóa做餅。
<sup>7</sup> 亞伯拉罕koh走到牛群ê所在，牽一隻chíⁿ koh好ê牛á來；交hō͘奴僕，伊就趕緊去備辦。
<sup>8</sup> 亞伯拉罕koh the̍h奶油kap 奶，kap所備辦ê牛á來，排tī in ê面前；家己tī樹腳khiā tī in ê身邊；in就食。
<sup>9</sup> In kā伊講，你ê bó͘撒拉tī tah-lo̍h？伊講，Tī布棚內。
<sup>10</sup> In中間一個講，到期我的確beh koh來你chia；你ê bó͘撒拉beh生一個kiáⁿ。撒拉tī後面，布棚門口，teh聽。
<sup>11</sup> 亞伯拉罕kap撒拉年歲已經老；撒拉ê月經已經絕。
<sup>12</sup> 撒拉心內笑講，我已經衰lám，我ê主亦老lah；kiám iáu有chit號ê歡喜？
<sup>13</sup> 耶和華對亞伯拉罕講，撒拉為啥事笑，講，我已經老，果真能生kiáⁿ mah？
<sup>14</sup> Kiám耶和華有做bōe來ê事mah？到期，明年 chit時，我beh koh來你chia，撒拉beh生一個kiáⁿ。
<sup>15</sup> 撒拉驚，m̄認，講，我無笑。hit人講，無影；你實在有笑。
<sup>16</sup> Hiah-ê人就tùi hia起來，ǹg所多瑪去；亞伯拉罕也kap in相kap行，beh送in一站。
<sup>17</sup> 耶和華講，我所beh做ê事，kiám thang tùi亞伯拉罕隱khǹg mah？
<sup>18</sup> 因為亞伯拉罕的確beh成做強大ê國，地上萬國beh因為伊來得tio̍h福氣。
<sup>19</sup> 我bat伊，是beh hō͘伊命令伊ê kiáⁿ kap伊ê家眷；hō͘ in長長守耶和華ê道理，秉公行義；致到耶和華指亞伯拉罕所講ê話，lóng歸hō͘ 伊。
<sup>20</sup> 耶和華講，所多瑪、蛾摩拉hoah-hiàm ê聲真大，in ê罪惡實在重。
<sup>21</sup> 我taⁿ beh落去，看in所行ê，果然一盡照我所聽ê聲á無；若無án-ni，我亦會知。
<sup>22</sup> Hiah-ê人tùi-hia oa̍t-tńg身，ǹg所多瑪去；亞伯拉罕iáu khiā tī耶和華ê面前。
<sup>23</sup> 亞伯拉罕近前來講，好人kap pháiⁿ人，你lóng beh剿滅mah？
<sup>24</sup> 設使城內有五十個好人，你猶原beh剿滅hit所在mah？無beh為tio̍h城內chí五十個好人，來赦免in mah？
<sup>25</sup> 願你決斷無án-ni行，將好人kap pháiⁿ人做一下害死；致到好人kap pháiⁿ人相同；願你決斷無án-ni行；審判全地ê主kiám無行公義mah？
<sup>26</sup> 耶和華講，我若tī所多瑪城內tú-tio̍h有五十個好人，我就為tio̍h in ê緣故寬容hit所在。
<sup>27</sup> 亞伯拉罕應講，我雖然是火灰土粉，iáu-kú敢對主講話；
<sup>28</sup> 設使chiah-ê五十個好人欠五個；你就因為欠五個，剿滅全城mah？伊講，我tī-hia若tú-tio̍h有四十五個，亦無beh剿滅。
<sup>29</sup> 亞伯拉罕koh對伊講，設使tī-hia tú-tio̍h四十個nih？伊講，為tio̍h chiah-ê四十個 ê緣故，我亦無beh做chit-ê事。
<sup>30</sup> 伊koh講，求主莫得受氣，我beh koh講；設使tī-hia若tú-tio̍h三十個nih？伊講，我tī-hia若tú-tio̍h有三十個，我亦無beh做chit-ê事。
<sup>31</sup> 伊講，我iáu-kú敢對主講；設使tī-hia tú-tio̍h有二十個nih？伊講，為tio̍h chiah-ê二十個 ê緣故，我亦無beh剿滅。
<sup>32</sup> 伊講，求主莫得受氣，我koh講chit一pái；設使tī-hia tú-tio̍h有十個nih？伊講，為tio̍h chiah-ê十個ê緣故，我亦無beh剿滅。
<sup>33</sup> 耶和華kap亞伯拉罕講明白，就上去。亞伯拉罕亦tò去伊ê所在。

</p></div><div class="p_right"><div class="chap">=== 創世記 · 第 18 章 ===</div><p>
<sup>1</sup> Iâ-hô-hoa tī Bān-lī ê siōng-chhiū hia, tùi A-pek-la̍h-hán chhut-hiān;  hit-sî ji̍t tng joa̍h;  A-pek-la̍h-hán chē tī pò͘-pîⁿ mn̂g-kháu;
<sup>2</sup> kia̍h-ba̍k khí-lâi khòaⁿ, khòaⁿ-kìⁿ saⁿ lâng tī tùi-bīn teh khiā;  i chi̍t-ē khòaⁿ-kìⁿ, chiū tùi pò͘-pîⁿ mn̂g-kháu, cháu khì ngiâ-chih in,
<sup>3</sup> phak tī tōe-ni̍h, kóng, góa ê chú, góa nā tī lí ê bīn-chêng tit-tio̍h un-tián, kiû lí m̄-thang lī-khui lô͘-po̍k chòe lí khì;
<sup>4</sup> iông-ún the̍h tām-po̍h chúi, hō͘ lín sóe-kha;  chhiáⁿ hioh-khùn tī chhiū-kha;
<sup>5</sup> góa koh the̍h tām-po̍h piáⁿ, hō͘ lín tiám-sim;  jiân-āu chìn-chêng khì;  in-ūi lín sī ūi-tio̍h án-ni, chiah kàu lín ê lô͘-po̍k chia.  In kóng, Thang chiàu lí ê ōe khì kiâⁿ.
<sup>6</sup> A-pek-la̍h-hán kóaⁿ-kín ji̍p pò͘-pîⁿ, kìⁿ Sat-la̍h kóng, Lí kín-kín ēng saⁿ sè-a ê mī-hún, nóa chòe piáⁿ.
<sup>7</sup> A-pek-la̍h-hán koh cháu kàu gû-kûn ê só͘-chāi, khan chi̍t chiah chíⁿ koh hó ê gû-á lâi; kau hō͘ lô͘-po̍k, i chiū kóaⁿ-kín khì pī-pān.
<sup>8</sup> A-pek-la̍h-hán koh the̍h lin-iû kap lin, kap só͘ pī-pān ê gû-á lâi, pâi tī in ê bīn-chêng;  ka-kī tī chhiū-kha khiā tī in ê sin-piⁿ;  in chiū chia̍h.
<sup>9</sup> In kā i kóng, Lí ê bó͘ Sat-la̍h tī tah-lo̍h?  I kóng, Tī pò͘-pîⁿ-lāi.
<sup>10</sup> In tiong-kan chi̍t-ê kóng, Kàu-kî Góa tek-khak beh koh lâi lí chia;  lí ê bó͘ Sat-la̍h beh siⁿ chi̍t ê kiáⁿ.  Sat-la̍h tī āu-bīn, pò͘-pîⁿ mn̂g-kháu, teh thiaⁿ.
<sup>11</sup> A-pek-la̍h-hán kap Sat-la̍h nî-hè í-keng lāu;  Sat-la̍h ê ge̍h-keng í-keng choa̍t.
<sup>12</sup> Sat-la̍h sim-lāi chhiò kóng, Góa í-keng soe-lám, góa ê chú ia̍h lāu-lah;  kiám iáu ū chit-hō ê hoaⁿ-hí?
<sup>13</sup> Iâ-hô-hoa tùi A-pek-la̍h-hán kóng, Sat-la̍h ūi siáⁿ-sū chhiò, kóng, Góa í-keng lāu, kó-chin ōe siⁿ-kiáⁿ mah?
<sup>14</sup> Kiám Iâ-hô-hoa ū chòe-bōe-lâi ê sū mah?  Kàu-kî, mê-nî chit-sî, Góa beh koh lâi lí chia, Sat-la̍h beh siⁿ chi̍t ê kiáⁿ.
<sup>15</sup> Sat-la̍h kiaⁿ, m̄-jīn, kóng, Góa bô chhiò.  Hit-lâng kóng, Bô-iáⁿ;  lí si̍t-chāi ū chhiò.
<sup>16</sup> Hiah ê lâng chiū tùi hia khí-lâi, ǹg Só͘-to-má khì;  A-pek-la̍h-hán iā kap in saⁿ-kap kiâⁿ, beh sàng in chi̍t-chām.
<sup>17</sup> Iâ-hô-hoa kóng, Góa só͘ beh chòe ê sū, kiám thang tùi A-pek-la̍h-hán ún-khǹg mah?
<sup>18</sup> In-ūi A-pek-la̍h-hán tek-khak beh chiâⁿ-chòe kiông-tōa ê kok, tōe-chiūⁿ bān-kok beh in-ūi i lâi tit-tio̍h hok-khì.
<sup>19</sup> Góa bat i, sī beh hō͘ i bēng-lēng i ê kiáⁿ kap i ê ke-koàn;  hō͘ in tn̂g-tn̂g siú Iâ-hô-hoa ê tō-lí, péng-kong kiâⁿ-gī;  tì-kàu Iâ-hô-hoa chí A-pek-la̍h-hán só͘ kóng ê ōe, lóng kui hō͘ i.
<sup>20</sup> Iâ-hô-hoa kóng, Só͘-to-má, Gô-mô͘-la̍h hoah-hiàm ê siaⁿ chin-tōa, in ê chōe-ok si̍t-chāi tāng.
<sup>21</sup> Góa taⁿ beh lo̍h-khì, khòaⁿ in só͘ kiâⁿ-ê, kó-jiân it-chīn chiàu Góa só͘ thiaⁿ ê siaⁿ á bô;  nā bô án-ni, Góa ia̍h ōe chai.
<sup>22</sup> Hiah ê lâng tùi-hia oa̍t-tńg-sin, ǹg Só͘-to-má khì;  A-pek-la̍h-hán iáu khiā tī Iâ-hô-hoa ê bīn-chêng.
<sup>23</sup> A-pek-la̍h-hán kūn-chêng lâi kóng, Hó-lâng kap pháiⁿ-lâng, Lí lóng beh châu-bia̍t mah?
<sup>24</sup> Siat-sú siâⁿ-lāi ū gō͘-cha̍p ê hó-lâng, Lí iû-goân beh châu-bia̍t hit só͘-chāi mah?  bô-beh ūi-tio̍h siâⁿ-lāi chí gō͘-cha̍p ê hó-lâng, lâi sià-bián in mah?
<sup>25</sup> Goān Lí koat-toàn bô án-ni kiâⁿ, chiong hó-lâng kap pháiⁿ-lâng chòe-chi̍t-ē hāi-sí;  tì-kàu hó-lâng kap pháiⁿ-lâng saⁿ-tâng;  goān Lí koat-toàn bô án-ni kiâⁿ;  sím-phòaⁿ choân-tōe ê Chú kiám bô kiâⁿ kong-gī mah?
<sup>26</sup> Iâ-hô-hoa kóng, Góa nā tī Só͘-to-má siâⁿ-lāi tú-tio̍h ū gō͘-cha̍p ê hó-lâng, Góa chiū ūi-tio̍h in ê iân-kò͘ khoan-iông hit só͘-chāi.
<sup>27</sup> A-pek-la̍h-hán ìn kóng, Góa sui-jiân sī hé-hu thô͘-hún, iáu-kú káⁿ tùi Chú kóng-ōe;
<sup>28</sup> siat-sú chiah ê gō͘-cha̍p ê hó-lâng khiàm gō͘-ê;  Lí chiū in-ūi khiàm gō͘-ê, châu-bia̍t choân-siâⁿ mah?  I kóng, Góa tī-hia nā tú-tio̍h ū sì-cha̍p-gō͘ ê, ia̍h bô beh châu-bia̍t.
<sup>29</sup> A-pek-la̍h-hán koh tùi I kóng, Siat-sú tī-hia tú-tio̍h sì-cha̍p-ê nih?  I kóng, Ūi-tio̍h chiah ê sì-cha̍p-ê ê iân-kò͘, Góa ia̍h bô beh chòe chit ê sū.
<sup>30</sup> I koh kóng, Kiû Chú bo̍h-tit siū-khì, góa beh koh kóng;  siat-sú tī-hia nā tú-tio̍h saⁿ-cha̍p-ê nih?  I kóng, Góa tī-hia nā tú-tio̍h ū saⁿ-cha̍p-ê, Góa ia̍h bô beh chòe chit ê sū.
<sup>31</sup> I kóng, Góa iáu-kú káⁿ tùi Chú kóng;  siat-sú tī-hia tú-tio̍h ū jī-cha̍p-ê nih?  I kóng, Ūi-tio̍h chiah ê jī-cha̍p-ê ê iân-kò͘, Góa ia̍h bô beh châu-bia̍t.
<sup>32</sup> I kóng, Kiû Chú bo̍h-tit siū-khì, góa koh kóng chit chi̍t-pái;  siat-sú tī-hia tú-tio̍h ū cha̍p-ê nih?  I kóng, Ūi-tio̍h chiah ê cha̍p-ê ê iân-kò͘, Góa ia̍h bô beh châu-bia̍t.
<sup>33</sup> Iâ-hô-hoa kap A-pek-la̍h-hán kóng bêng-pe̍k, chiū chiūⁿ-khì.  A-pek-la̍h-hán ia̍h tò-khì i ê só͘-chāi.

</p></div></div><div class="p_outer"><div class="p_left"> <div class="chap">=== 創世記 · 第 19 章 ===</div><p>
<sup>1</sup> 日暗，hit兩個使者到所多瑪；羅得坐tī所多瑪城門裡；羅得看見in，就起來迎接in；鞠躬面ǹg地，
<sup>2</sup> 講，我ê主ah，請oa̍t來奴僕ê厝歇暝洗腳，明á早起起來，行lín ê路。In講，m̄免；阮beh tī大街面過暝。
<sup>3</sup> 羅得切切請in；in chiah oa̍t-tńg腳，oat入伊ê厝；羅得為in備辦筵席，pek無酵餅；in就食。
<sup>4</sup> Iniáu未去睏，城內ê人，就是所多瑪人，tùi少年到老，四面來圍伊ê厝；
<sup>5</sup> 叫羅得講，今暗到你chia ê人tī tah-lo̍h？hō͘ in出來，照阮所ài做。
<sup>6</sup> 羅得出去到門外眾人hia，就將門關teh；
<sup>7</sup> 講，兄弟ah，請lín莫得做chit號pháiⁿ；
<sup>8</sup> 你看，我有兩個cha-bó͘-kiáⁿ，iáu是在室女；容允我chhōa出來，chhut-chāi lín所ài來行；獨獨chit兩人，已經到我ê厝，m̄-thang對in做甚麼。
<sup>9</sup> 眾人講，你退去。Koh講，Chit人寄居tī-chia，續beh管轄阮mah？taⁿ阮beh害你比害in khah傷重。就oe-khoeh羅得，進前beh攻破伊ê門。
<sup>10</sup> 總是hit兩人伸手，牽羅得入厝，將門關去。
<sup>11</sup> Koh hō͘門外ê人，tùi細到大，目睭ian-n̄g，lóng bōe看見；chhē到倦chhē無門。
<sup>12</sup> Hit兩人對羅得講，你tī-chia iáu有甚麼人？或是kiáⁿ婿，或是kiáⁿ，或是cha-bó͘-kiáⁿ，以及城內一切屬你ê人；你tio̍h hō͘ in lóng出chit所在。
<sup>13</sup> 因為阮beh剿滅chit-ê所在，是為tio̍h in hoah-hiàm ê聲tī耶和華ê面前真大；耶和華差阮來beh剿滅伊。
<sup>14</sup> 羅得出去，對娶伊ê cha-bó͘-kiáⁿ ê kiáⁿ婿講，Lín起來，離開chia；因為耶和華beh滅無chit-ê城；伊ê kiáⁿ婿掠做伊是講笑。
<sup>15</sup> 天光使者催逼羅得講，起來，chhōa你ê bó͘，以及你tī-chia兩個cha-bó͘-kiáⁿ去；驚了kap chit-ê城ê罪惡相kap受滅無。
<sup>16</sup> 羅得延chhiân；hit兩人，因為耶和華憐憫羅得，就牽伊ê手，kap伊ê bó͘ ê手，kap伊兩個cha-bó͘-kiáⁿ ê手，將伊chhōa出，安置tī城外。
<sup>17</sup> Chhōa in出去了，講，你tio̍h逃命，m̄-thang oa̍t頭看，亦m̄-thang tòa tī平洋；tio̍h走去山裡，驚了受滅無。
<sup>18</sup> 羅得對in講，我ê主ah，m̄-thang án-ni。
<sup>19</sup> 你看，你ê奴僕已經得tio̍h恩典tī你ê面前，你亦對我顯出極大ê仁慈，救我ê性命；我bōe會走到山裡，驚了chit-ê災禍到tī我，我就死。
<sup>20</sup> 你看，chit-ê城近近thang逃走，亦是細；請容允我逃閃tī-hia，來保全我ê活命；chit-ê城kiám m̄是細ê mah？
<sup>21</sup> 伊對伊講，Chit-ê tāi-chì，我亦允准你；你所講ê城，我無beh chhia倒。
<sup>22</sup> 你tio̍h緊緊走去hia；因為你iáu未到hia，我bōe會做甚麼。因為án-ni hit-ê城名叫Só-jíⁿ。
<sup>23</sup> 羅得到Só-jíⁿ，日已經出。
<sup>24</sup> Hit時耶和華將琉磺kap火，tùi天頂，tùi耶和華hia，降落tī所多瑪kap蛾摩拉。
<sup>25</sup> 將hiah-ê城，以及全平洋，kap城內所有ê百姓，連地面上生長ê，lóng毀壞。
<sup>26</sup> 羅得ê bó͘ tī後面，一下oa̍t頭看，就變做一支鹽柱。
<sup>27</sup> 亞伯拉罕透早起來，到伊前日khiā tī耶和華面前hit位；
<sup>28</sup> ǹg所多瑪、蛾摩拉，kap平洋ê全地來看；看見hit所在火煙chhèng高，親像火爐ê煙。
<sup>29</sup> 當上帝剿滅平洋chiah-ê城ê時，上帝siàu念亞伯拉罕；tú-tú tī chhia倒羅得所khiā起ê城ê時，就kah羅得tùi chhia倒ê中間出去。
<sup>30</sup> 羅得tiàm-tī Só-jíⁿ驚惶；就kap伊兩個cha-bó͘-kiáⁿ tùi Só-jíⁿ上去tiàm-tī山裡；伊kap兩個cha-bó͘-kiáⁿ tiàm-tī一個洞內。
<sup>31</sup> 大cha-bó͘-kiáⁿ 對細cha-bó͘-kiáⁿ講，咱ê老父老lah，地上koh無人kap咱做匹配，來照人道。
<sup>32</sup> 來lah，thang hō͘老父lim酒，kap伊相kap睏；án-ni咱好thang tùi伊留存後裔。
<sup>33</sup> Hit暝in hō͘老父lim酒；大cha-bó͘-kiáⁿ就入去kap老父相kap睏；伊甚麼時去睏，甚麼時起來，老父lóng m̄知。
<sup>34</sup> 過日大cha-bó͘-kiáⁿ kā細cha-bó͘-kiáⁿ講，我昨暝kap老父相kap睏；今暗咱koh hō͘伊lim酒，你thang入去kap伊相kap睏。Án-ni，咱好thang tùi老父留存後裔。
<sup>35</sup> Hit暝in koh hō͘老父lim酒，細cha-bó͘-kiáⁿ起來去kap伊睏；伊甚麼時去睏，甚麼時起來，老父亦lóng m̄知。
<sup>36</sup> Án-ni羅得兩個cha-bó͘-kiáⁿ lóng tùi in老父來懷孕。
<sup>37</sup> 大ê生kiáⁿ，叫伊ê名Mô͘-ap，就是現今Mô͘-ap人ê祖。
<sup>38</sup> 細ê亦生kiáⁿ，叫伊ê名Piān-á-bí，就是現今A-bûn人ê祖。

</p></div><div class="p_right"><div class="chap">=== 創世記 · 第 19 章 ===</div><p>
<sup>1</sup> Ji̍t-àm, hit nn̄g ê sù-chiá kàu Só͘-to-má;  Lô-tek chē tī Só͘-to-má siâⁿ-mn̂g-ni̍h;  Lô-tek khòaⁿ-kìⁿ in, chiū khí-lâi ngiâ-chih in;  kiok-kiong bīn ǹg tōe,
<sup>2</sup> kóng, Góa ê chú ah, chhiáⁿ oa̍t lâi lô͘-po̍k ê chhù hioh-mî, sóe-kha; bîn-á-chá-khí khí-lâi, kiâⁿ lín ê lō͘. In kóng, M̄-bián; goán beh tī tōa koe-bīn kè-mî.
<sup>3</sup> Lô-tek chhiat-chhiat chhiáⁿ in;  in chiah oa̍t-tńg-kha, oat-ji̍p i ê chhù;  Lô-tek ūi in pī-pān iân-sia̍h, pek bû-kàⁿ-piáⁿ;  in chiū chia̍h.
<sup>4</sup> In iáu-bē khì khùn, siâⁿ-lāi ê lâng, chiū-sī Só͘-to-má lâng, tùi siàu-liân kàu lāu, sì-bīn lâi ûi i ê chhù;
<sup>5</sup> kiò Lô-tek kóng, Kin-àm kàu lí chia ê lâng tī tah-lo̍h?  hō͘ in chhut-lâi, chiàu goán só͘ ài chòe.
<sup>6</sup> Lô-tek chhut-khì kàu mn̂g-gōa, chèng-lâng hia, chiū chiong mn̂g koaiⁿ-teh;
<sup>7</sup> kóng, Hiaⁿ-tī ah, chhiáⁿ lín bo̍h-tit chòe chit-hō pháiⁿ;
<sup>8</sup> lí khòaⁿ, góa ū nn̄g ê cha-bó͘-kiáⁿ, iáu sī chāi-sek-lú;  iông-ún góa chhōa-chhut-lâi, chhut-chāi lín só͘ ài lâi kiâⁿ;  to̍k-to̍k chit nn̄g-lâng, í-keng kàu góa ê chhù, m̄-thang tùi in chòe sím-mi̍h.
<sup>9</sup> Chèng-lâng kóng, Lí thè-khì.  Koh kóng, Chit-lâng kià-ku tī-chia, sòa beh koán-hat goán mah?  taⁿ goán beh hāi lí pí hāi in khah siong-tiōng.  Chiū oe-khoeh Lô-tek, chìn-chêng beh kong-phòa i ê mn̂g.
<sup>10</sup> Chóng-sī hit nn̄g-lâng chhun-chhiú, khan Lô-tek ji̍p chhù, chiong mn̂g koaiⁿ-khì.
<sup>11</sup> Koh hō͘ mn̂g-gōa ê lâng, tùi sòe kàu tōa, ba̍k-chiu ian-n̄g, lóng bōe khòaⁿ-kìⁿ;  chhē kàu siān chhē bô mn̂g.
<sup>12</sup> Hit nn̄g-lâng tùi Lô-tek kóng, Lí tī-chia iáu ū sím-mi̍h lâng?  he̍k-sī kiáⁿ-sài, he̍k-sī kiáⁿ, he̍k-sī cha-bó͘-kiáⁿ, í-ki̍p siâⁿ-lāi it-chhè sio̍k lí ê lâng;  lí tio̍h hō͘ in lóng chhut chit só͘-chāi.
<sup>13</sup> In-ūi goán beh châu-bia̍t chit ê só͘-chāi, sī ūi-tio̍h in hoah-hiàm ê siaⁿ tī Iâ-hô-hoa ê bīn-chêng chin-tōa;  Iâ-hô-hoa chhe goán lâi beh châu-bia̍t-i.
<sup>14</sup> Lô-tek chhut-khì, tùi chhōa i ê cha-bó͘-kiáⁿ ê kiáⁿ-sài kóng, Lín khí-lâi, lī-khui chia;  in-ūi Iâ-hô-hoa beh bia̍t-bô chit ê siâⁿ;  i ê kiáⁿ-sài lia̍h-chòe i sī kóng-chhiò.
<sup>15</sup> Thiⁿ-kng sù-chiá chhui-pek Lô-tek kóng, Khí-lâi, chhōa lí ê bó͘, í-ki̍p lí tī-chia nn̄g ê cha-bó͘-kiáⁿ khì;  kiaⁿ-liáu kap chit ê siâⁿ ê chōe-ok saⁿ-kap siū bia̍t-bô.
<sup>16</sup> Lô-tek iân-chhiân;  hit nn̄g-lâng, in-ūi Iâ-hô-hoa lîn-bín Lô-tek, chiū khan i ê chhiú, kap i ê bó͘ ê chhiú, kap i nn̄g ê cha-bó͘-kiáⁿ ê chhiú, chiong i chhōa-chhut, an-tì tī siâⁿ-gōa.
<sup>17</sup> Chhōa in chhut-khì liáu, kóng, Lí tio̍h tô-miā, m̄-thang oa̍t-thâu khòaⁿ, ia̍h m̄-thang tòa tī Pîⁿ-iûⁿ;  tio̍h cháu-khì soaⁿ-ni̍h, kiaⁿ-liáu siū bia̍t-bô.
<sup>18</sup> Lô-tek tùi in kóng, Góa ê Chú ah, m̄-thang án-ni.
<sup>19</sup> Lí khòaⁿ, lí ê lô͘-po̍k í-keng tit-tio̍h un-tián tī lí ê bīn-chêng, lí ia̍h tùi góa hián-chhut ke̍k-tōa ê jîn-chû, kiù góa ê sìⁿ-miā;  góa bōe-ōe cháu kàu soaⁿ-ni̍h, kiaⁿ-liáu chit ê chai-ē kàu tī góa, góa chiū sí.
<sup>20</sup> Lí khòaⁿ, chit ê siâⁿ kūn-kūn thang tô-cháu, ia̍h sī sòe;  chhiáⁿ iông-ún góa tô-siám tī-hia, lâi pó-choân góa ê oa̍h-miā;  chit ê siâⁿ kiám m̄-sī sòe-ê mah?
<sup>21</sup> I tùi i kóng, Chit ê tāi-chì, góa ia̍h ún-chún lí;  lí só͘ kóng ê siâⁿ, góa bô beh chhia-tó.
<sup>22</sup> Lí tio̍h kín-kín cháu-khì hia;  in-ūi lí iáu-bē kàu hia, góa bōe-ōe chòe sím-mi̍h.  In-ūi án-ni hit ê siâⁿ miâ-kiò Só-jíⁿ.
<sup>23</sup> Lô-tek kàu Só-jíⁿ, ji̍t í-keng chhut.
<sup>24</sup> Hit sî Iâ-hô-hoa chiong jiû-n̂g kap hé, tùi thiⁿ-téng, tùi Iâ-hô-hoa hia, kàng-lo̍h tī Só͘-to-má kap Gô-mô͘-la̍h.
<sup>25</sup> Chiong hiah ê siâⁿ, í-ki̍p choân pîⁿ-iûⁿ, kap siâⁿ-lāi só͘-ū ê peh-sìⁿ, liân tōe-bīn-chiūⁿ seng-tióng-ê, lóng húi-hoāi.
<sup>26</sup> Lô-tek ê bó͘ tī āu-bīn, chi̍t-ē oa̍t-thâu khòaⁿ, chiū pìⁿ-chòe chi̍t ki iâm-thiāu.
<sup>27</sup> A-pek-la̍h-hán thàu-chá khí-lâi, kàu i chêng-ji̍t khiā tī Iâ-hô-hoa bīn-chêng hit-ūi;
<sup>28</sup> ǹg Só͘-to-má Gô-mô͘-la̍h, kap Pîⁿ-iûⁿ ê choân-tōe lâi khòaⁿ;  khòaⁿ-kìⁿ hit só͘-chāi hé-ian chhèng-koâiⁿ, chhin-chhiūⁿ hé-lô͘ ê ian.
<sup>29</sup> Tng Siōng-tè châu-bia̍t Pîⁿ-iûⁿ chiah ê siâⁿ ê sî, Siōng-tè siàu-liām A-pek-la̍h-hán;  tú-tú tī chhia-tó Lô-tek só͘ khiā-khí ê siâⁿ ê sî, chiū kah Lô-tek tùi chhia-tó ê tiong-kan chhut-khì.
<sup>30</sup> Lô-tek tiàm tī Só-jíⁿ kiaⁿ-hiâⁿ;  chiū kap i nn̄g ê cha-bó͘-kiáⁿ tùi Só-jíⁿ chiūⁿ-khì tiàm tī soaⁿ-ni̍h;  i kap nn̄g ê cha-bó͘-kiáⁿ tiàm tī chi̍t ê tōng-lāi.
<sup>31</sup> Tōa cha-bó͘-kiáⁿ tùi sòe cha-bó͘-kiáⁿ kóng, Lán ê lāu-pē lāu-lah, tōe-chiūⁿ koh bô lâng kap lán chòe phit-phòe, lâi chiàu jîn-tō.
<sup>32</sup> Lâi-lah, thang hō͘ lāu-pē lim chiú, kap i saⁿ-kap khùn;  án-ni lán hó thang tùi i liû-chûn hō͘-è.
<sup>33</sup> Hit-mî in hō͘ lāu-pē lim chiú;  tōa cha-bó͘-kiáⁿ chiū ji̍p-khì kap lāu-pē saⁿ-kap khùn;  i sím-mi̍h sî khì khùn, sím-mi̍h sî khí-lâi, lāu-pē lóng m̄-chai.
<sup>34</sup> Kè-ji̍t tōa cha-bó͘-kiáⁿ kā sòe cha-bó͘-kiáⁿ kóng, Góa chā-mî kap lāu-pē saⁿ-kap khùn;  kin-àm lán koh hō͘ i lim chiú, lí thang ji̍p-khì kap i saⁿ-kap khùn.  Án-ni, lán hó thang tùi lāu-pē liû-chûn hō͘-è.
<sup>35</sup> Hit-mî in koh hō͘ lāu-pē lim chiú, sòe cha-bó͘-kiáⁿ khí-lâi khì kap i khùn;  i sím-mi̍h sî khì khùn, sím-mi̍h sî khí-lâi, lāu-pē ia̍h lóng m̄-chai.
<sup>36</sup> Án-ni Lô-tek nn̄g ê cha-bó͘-kiáⁿ lóng tùi in lāu-pē lâi hoâi-īn.
<sup>37</sup> Tōa-ê siⁿ kiáⁿ, kiò i ê miâ Mô͘-ap,  chiū-sī hiān-kim Mô͘-ap lâng ê chó͘.
<sup>38</sup> Sòe-ê ia̍h siⁿ-kiáⁿ, kiò i ê miâ Piān-á-bí, chiū-sī hiān-kim A-bûn lâng ê chó͘.

</p></div></div><div class="p_outer"><div class="p_left"> <div class="chap">=== 創世記 · 第 20 章 ===</div><p>
<sup>1</sup> 亞伯拉罕tùi-hia暫暫ǹg南方徙去；tòa tī Ka-te-su kap Su-jíⁿ ê中間，寄居tī Ki-la̍h-jíⁿ。
<sup>2</sup> 亞伯拉罕講到伊ê bó͘撒拉，就講，是我ê小妹；Ki-la̍h-jíⁿ王A-pí-bí-le̍k差人將撒拉chhōa去。
<sup>3</sup> 暝時，眠夢中，上帝來kā A-pí-bí-le̍k講，你是該死ê人，因為你所chhōa hit-ê婦人人是人ê bó͘。
<sup>4</sup> A-pí-bí-le̍k iáu未親近伊，就講，主ah，行義ê百姓，你亦beh滅伊mah？
<sup>5</sup> Hit人kiám m̄是本身對我講，伊是我ê小妹mah？就婦人人亦本身講，伊是我ê兄；我做chit-ê事，是心端正，手清氣。
<sup>6</sup> 上帝tī夢中對伊講，我本知你做chit-ê事，是心中端正；我chiah阻擋你，免得你得罪我；所以我無容允你摸tio̍h伊。
<sup>7</sup> Taⁿ你tio̍h將chit人ê bó͘還伊，因為伊是先知；伊beh替你祈禱，你chiah會活；你若m̄還伊，你tio̍h知，你kap你所有ê人lóng得beh死。
<sup>8</sup> A-pí-bí-le̍k透早起來，叫眾奴僕來，將chiah-ê tāi-chì lóng講hō͘ in聽；hiah-ê人lóng真驚。
<sup>9</sup> A-pí-bí-le̍k叫亞伯拉罕來，對伊講，你對阮所行ê是甚麼事？我有甚麼得罪你，你竟然hō͘我kap我國內ê人陷落重罪？你對我行m̄應該行ê事。
<sup>10</sup> A-pí-bí-le̍k koh對亞伯拉罕講，你看見甚麼，chiah做chit-ê事？
<sup>11</sup> 亞伯拉罕講，我phah算chit所在ê人lóng無驚上帝；in beh為tio̍h我ê bó͘ ê緣故thâi死我。
<sup>12</sup> Koh伊亦實在是我ê小妹，siâng父koh母，後來做我ê bó͘。
<sup>13</sup> 當上帝kah我離開老父ê家，四界行ê時，我kā伊講，將來咱所到ê所在，請你稱我講，伊是我ê兄；這就是你款待我ê恩。
<sup>14</sup> A-pí-bí-le̍k將羊、牛、奴僕、女婢，hō͘亞伯拉罕；koh將伊ê bó͘撒拉還伊。
<sup>15</sup> A-pí-bí-le̍k koh講，你看，我ê地lóng tī你ê面前，你thang隨意khiā起。
<sup>16</sup> Koh kā撒拉講，我hō͘你ê兄一千銀，kā你對全家做遮目睭ê；taⁿ你tī一切lóng無不是。
<sup>17</sup> 亞伯拉罕祈禱上帝；上帝就醫好A-pí-bí-le̍k kap伊ê bó͘ kap女婢，in就能生kiáⁿ。
<sup>18</sup> 因為耶和華為tio̍h亞伯拉罕ê bó͘撒拉ê緣故，已經hō͘ A-pí-bí-le̍k家內ê婦人人bōe會生kiáⁿ。

</p></div><div class="p_right"><div class="chap">=== 創世記 · 第 20 章 ===</div><p>
<sup>1</sup> A-pek-la̍h-hán tùi-hia chām-chām ǹg lâm-hng sóa-khì;  tòa tī Ka-te-su kap Su-jíⁿ ê tiong-kan, kià-ku tī Ki-la̍h-jíⁿ.
<sup>2</sup> A-pek-la̍h-hán kóng kàu i ê bó͘ Sat-la̍h, chiū kóng, Sī góa ê sió-bē;  Ki-la̍h-jíⁿ ông A-pí-bí-le̍k chhe lâng chiong Sat-la̍h chhōa-khì.
<sup>3</sup> Mî-sî, bîn-bāng-tiong, Siōng-tè lâi kā A-pí-bí-le̍k kóng, Lí sī kai sí ê lâng, in-ūi lí só͘ chhōa hit ê hū-jîn-lâng sī lâng ê bó͘.
<sup>4</sup> A-pí-bí-le̍k iáu-bē chhin-kūn i, chiū kóng, Chú ah, kiâⁿ-gī ê peh-sìⁿ, Lí ia̍h beh bia̍t i mah?
<sup>5</sup> Hit-lâng kiám m̄-sī pún-sin tùi góa kóng, I sī góa ê sió-bē mah?  Chiū hū-jîn-lâng ia̍h pún-sin kóng, I sī góa ê hiaⁿ;  góa chòe chit ê sū, sī sim toan-chèng, chhiú chheng-khì.
<sup>6</sup> Siōng-tè tī bāng-tiong tùi i kóng, Góa pún chai lí chòe chit ê sū, sī sim-tiong toan-chèng;  Góa chiah chó͘-tòng lí, bián-tit lí tek-chōe Góa;  só͘-í Góa bô iông-ún lí bong-tio̍h i.
<sup>7</sup> Taⁿ lí tio̍h chiong chit lâng ê bó͘ hêng-i, in-ūi i sī sian-ti;  i beh thòe lí kî-tó, lí chiah ōe oa̍h;  lí nā m̄ hêng-i, lí tio̍h chai, lí kap lí só͘ ū ê lâng lóng tit-beh sí.
<sup>8</sup> A-pí-bí-le̍k thàu-chá khí-lâi, kiò chèng lô͘-po̍k lâi, chiong chiah ê tāi-chì lóng kóng hō͘ in thiaⁿ;  hiah ê lâng lóng chin kiaⁿ.
<sup>9</sup> A-pí-bí-le̍k kiò A-pek-la̍h-hán lâi, tùi i kóng, Lí tùi goán só͘ kiâⁿ-ê sī sím-mi̍h sū?  góa ū sím-mi̍h tek-chōe lí, lí kéng-jiân hō͘ góa kap góa kok-lāi ê lâng hām-lo̍h tāng-chōe?  lí tùi góa kiâⁿ m̄ eng-kai kiâⁿ ê sū.
<sup>10</sup> A-pí-bí-le̍k koh tùi A-pek-la̍h-hán kóng, Lí khòaⁿ-kìⁿ sím-mi̍h, chiah chòe chit ê sū?
<sup>11</sup> A-pek-la̍h-hán kóng, Góa phah-sǹg chit só͘-chāi ê lâng lóng bô kiaⁿ Siōng-tè;  in beh ūi-tio̍h góa ê bó͘ ê iân-kò͘ thâi-sí góa.
<sup>12</sup> Koh i ia̍h si̍t-chāi sī góa ê sió-bē, siâng-pē koh-bú, āu-lâi chòe góa ê bó͘.
<sup>13</sup> Tng Siōng-tè kah góa lī-khui lāu-pē ê ke, sì-kòe kiâⁿ ê sî, góa kā i kóng, chiong-lâi lán só͘ kàu ê só͘-chāi, chhiáⁿ lí chheng góa kóng, I sī góa ê hiaⁿ; che chiū-sī lí khoán-thāi góa ê un.
<sup>14</sup> A-pí-bí-le̍k chiong iûⁿ, gû, lô͘-po̍k, lú-pī, hō͘ A-pek-la̍h-hán;  koh chiong i ê bó͘ Sat-la̍h hêng-i.
<sup>15</sup> A-pí-bí-le̍k koh kóng, Lí khòaⁿ, góa ê tōe lóng tī lí ê bīn-chêng, lí thang sûi-ì khiā-khí.
<sup>16</sup> Koh kā Sat-la̍h kóng, Góa hō͘ lí ê hiaⁿ chi̍t chheng gûn, kā lí tùi choân-ke chòe jia ba̍k-chiu-ê;  taⁿ lí tī it-chhè lóng bô put-sī.
<sup>17</sup> A-pek-la̍h-hán kî-tó Siōng-tè;  Siōng-tè chiū i-hó A-pí-bí-le̍k kap i ê bó͘ kap lú-pī, in chiū ōe siⁿ kiáⁿ.
<sup>18</sup> In-ūi Iâ-hô-hoa ūi-tio̍h A-pek-la̍h-hán ê bó͘ Sat-la̍h ê iân-kò͘, í-keng hō͘ A-pí-bí-le̍k ke-lāi ê hū-jîn-lâng bōe-ōe siⁿ-kiáⁿ.

</p></div></div><div class="p_outer"><div class="p_left"> <div class="chap">=== 創世記 · 第 21 章 ===</div><p>
<sup>1</sup> 耶和華照伊前ê話眷顧撒拉；tùi án-ni耶和華照伊所講ê kā撒拉做成。
<sup>2</sup> 亞伯拉罕年老ê時，撒拉懷孕；到上帝對伊講ê日期，就kā伊生一個kiáⁿ。
<sup>3</sup> 亞伯拉罕kā撒拉所生ê kiáⁿ，號名叫以撒。
<sup>4</sup> 以撒出世八日，亞伯拉罕照上帝所吩咐ê，kā伊ê kiáⁿ行割禮。
<sup>5</sup> 伊ê kiáⁿ以撒出世ê時，亞伯拉罕一百歲。
<sup>6</sup> 撒拉講，上帝hō͘我歡喜笑；見若聽見ê，beh kap我同歡喜笑。
<sup>7</sup> Koh講，Chī-chūi能事先kā亞伯拉罕講，撒拉beh hō͘嬰á suh奶？因為tī伊年老ê時，我kā伊生一個kiáⁿ。
<sup>8</sup> Gín-á漸漸大，就斷奶；以撒斷奶ê日，亞伯拉罕排設大筵席。
<sup>9</sup> 當時埃及人夏甲kā亞伯拉罕所生ê kiáⁿ teh冷笑，hō͘撒拉看見；
<sup>10</sup> 就對亞伯拉罕講，Tio̍h趕出chit-ê女婢kap伊ê kiáⁿ；因為女婢ê kiáⁿ bōe-thang kap我ê kiáⁿ以撒同做後嗣。
<sup>11</sup> 亞伯拉罕因為伊ê kiáⁿ ê緣故不止憂悶。
<sup>12</sup> 上帝kā亞伯拉罕講，你m̄-thang為tio̍h chit-ê gín-á以及你ê女婢憂悶；見若撒拉對你講ê，你lóng tio̍h聽；因為tùi以撒生ê，chiah beh稱做你ê後裔。
<sup>13</sup> 論到女婢ê kiáⁿ，我亦beh hō͘伊成做一國，因為伊亦是你生ê。
<sup>14</sup> 亞伯拉罕早早起來，the̍h餅kap一皮袋ê水hō͘夏甲；hē tī伊ê肩頭頂；連gín-á續kah伊去；伊就去，到別士巴ê曠野就行無路。
<sup>15</sup> 皮袋內ê水用了，夏甲就將gín-á放tī細叢樹腳。
<sup>16</sup> 本身行開，約略射(cho̍h)一支箭ê遠，相對面teh坐；講，我不忍看gín-á死；就相對面坐，出聲大啼哭。
<sup>17</sup> 上帝聽見gín-á ê聲；上帝ê使者tùi天裡叫夏甲講，夏甲，你有甚麼tāi-chì？m̄免驚；上帝已經聽見gín-á tī-hia ê聲。
<sup>18</sup> 起來，亦hō͘ gín-á起來，牽tī你ê手；我beh hō͘伊成做大國。
<sup>19</sup> 上帝開伊ê目睭，伊就看見水井；就將皮袋去入水到滿滿，續hō͘ gín-á lim。
<sup>20</sup> 上帝kap gín-á tī-teh，伊就漸漸大；tiàm-tī曠野，成做射箭ê人。
<sup>21</sup> 伊khiā起tī Pa-lân ê曠野；伊ê老母tùi埃及地kā伊chhōa一個bó͘。
<sup>22</sup> 當hit時A-pí-bí-le̍k，kap伊ê軍長Hui-kok，對亞伯拉罕講，見若你所行ê事，上帝kap你tī-teh。
<sup>23</sup> Taⁿ你tī-chia tio̍h kí上帝kap我chiù-chōa，m̄-thang欺負我，kap我ê kiáⁿ，以及我ê孫；我àn怎樣好款待你，你亦tio̍h照án-ni款待我，以及你所寄居ê地方。
<sup>24</sup> 亞伯拉罕講，我beh chiù-chōa。
<sup>25</sup> 前A-pí-bí-le̍k ê奴僕霸佔一口水井，亞伯拉罕為chit-ê事嫌A-pí-bí-le̍k。
<sup>26</sup> A-pí-bí-le̍k講，Chī-chūi做chit-ê tāi-chì，我m̄知；你亦未有kā我講，到今á日我chiah聽見。
<sup>27</sup> 亞伯拉罕將羊kap牛hō͘ A-pí-bí-le̍k；兩人就相kap立約。
<sup>28</sup> 亞伯拉罕將七隻母ê羊羔另外放tī一所在。
<sup>29</sup> A-pí-bí-le̍k問亞伯拉罕講，你將七隻母ê羊羔另外放tī一所在，是甚麼意思？
<sup>30</sup> 應講，你tio̍h tùi我ê手收chit七隻母ê羊羔，做我開chit口井ê證據。
<sup>31</sup> 所以名hit所在叫別士巴，因為in兩人tī-hia有chiù-chōa。
<sup>32</sup> In tī別士巴立約；A-pí-bí-le̍k就kap伊ê軍長Hui-kok起身tò去腓利士地。
<sup>33</sup> 亞伯拉罕tī別士巴栽一叢垂絲柳樹；koh tī-hia求叫耶和華永永tī-teh上帝ê名。
<sup>34</sup> 亞伯拉罕tī腓利士人ê地寄居chōe-chōe日。

</p></div><div class="p_right"><div class="chap">=== 創世記 · 第 21 章 ===</div><p>
<sup>1</sup> Iâ-hô-hoa chiàu I chêng ê ōe koàn-kò͘ Sat-la̍h;  tùi án-ni Iâ-hô-hoa chiàu I só͘ kóng-ê kā Sat-la̍h chòe-chiâⁿ.
<sup>2</sup> A-pek-la̍h-hán nî-lāu ê sî, Sat-la̍h hoâi-īn;  kàu Siōng-tè tùi i kóng ê ji̍t-kî, chiū kā i siⁿ chi̍t ê kiáⁿ.
<sup>3</sup> A-pek-la̍h-hán kā Sat-la̍h só͘ siⁿ ê kiáⁿ, hō miâ kiò Í-sat.
<sup>4</sup> Í-sat chhut-sì poeh-ji̍t, A-pek-la̍h-hán chiàu Siōng-tè só͘ hoan-hù-ê, kā i ê kiáⁿ kiâⁿ kat-lé.
<sup>5</sup> I ê kiáⁿ Í-sat chhut-sì ê sî, A-pek-la̍h-hán chi̍t-pah hè.
<sup>6</sup> Sat-la̍h kóng, Siōng-tè hō͘ góa hoaⁿ-hí chhiò;  kìⁿ-nā thiaⁿ-kìⁿ-ê, beh kap góa tâng hoaⁿ-hí chhiò.
<sup>7</sup> Koh kóng, Chī-chūi ōe tāi-seng kā A-pek-la̍h-hán kóng, Sat-la̍h beh hō͘ eⁿ-á suh-leng?  in-ūi tī i nî-lāu ê sî, góa kā i siⁿ chi̍t ê kiáⁿ.
<sup>8</sup> Gín-á chiām-chiām tōa, chiū tn̄g-leng;  Í-sat tn̄g-leng ê ji̍t, A-pek-la̍h-hán pâi-siat tōa iân-sia̍h.
<sup>9</sup> Tng-sî Ai-ki̍p lâng Hā-kah kā A-pek-la̍h-hán só͘ siⁿ ê kiáⁿ teh léng-chhiò, hō͘ Sat-la̍h khòaⁿ-kìⁿ;
<sup>10</sup> chiū tùi A-pek-la̍h-hán kóng, Tio̍h kóaⁿ-chhut chit ê lú-pī kap i ê kiáⁿ;  in-ūi lú-pī ê kiáⁿ bōe-thang kap góa ê kiáⁿ Í-sat tâng chòe hō͘-sû.
<sup>11</sup> A-pek-la̍h-hán in-ūi i ê kiáⁿ ê iân-kò͘ put-chí iu-būn.
<sup>12</sup> Siōng-tè kā A-pek-la̍h-hán kóng,  Lí m̄-thang ūi-tio̍h chit ê gín-á í-ki̍p lí ê lú-pī iu-būn;  kìⁿ-nā Sat-la̍h tùi lí kóng ê, lí lóng tio̍h thiaⁿ;  in-ūi tùi Í-sat siⁿ-ê, chiah beh chheng-chòe lí ê hō͘-è.
<sup>13</sup> Lūn-kàu lú-pī ê kiáⁿ, Góa ia̍h beh hō͘ i chiâⁿ-chòe chi̍t-kok, in-ūi i ia̍h sī lí siⁿ-ê.
<sup>14</sup> A-pek-la̍h-hán chá-chá khí-lâi, the̍h piáⁿ kap chi̍t phê-tē ê chúi hō͘ Hā-kah;  hē tī i ê keng-thâu-téng;  liân gín-á sòa kah i khì;  i chiū khì, kàu Pia̍t-sī-pa ê khòng-iá chiū kiâⁿ bô lō͘.
<sup>15</sup> Phê-tē lāi ê chúi ēng-liáu, Hā-kah chiū chiong gín-á pàng tī sòe châng chhiū kha.
<sup>16</sup> Pún-sin kiâⁿ-khui,  iok-lio̍k cho̍h chi̍t ki chìⁿ ê hn̄g, saⁿ-tùi-bīn teh chē;  kóng, Góa put-jím khòaⁿ gín-á sí;  chiū saⁿ-tùi-bīn chē, chhut-siaⁿ tōa thî-khàu.
<sup>17</sup> Siōng-tè thiaⁿ-kìⁿ gín-á ê siaⁿ;  Siōng-tè ê sù-chiá tùi thiⁿ-ni̍h kiò Hā-kah kóng, Hā-kah, lí ū sím-mi̍h tāi-chì?  m̄-bián kiaⁿ;  Siōng-tè í-keng thiaⁿ-kìⁿ gín-á tī-hia ê siaⁿ.
<sup>18</sup> Khí-lâi, ia̍h hō͘ gín-á khí-lâi, khan tī lí ê chhiú;  Góa beh hō͘ i chiâⁿ-chòe tōa-kok.
<sup>19</sup> Siōng-tè khui i ê ba̍k-chiu, i chiū khòaⁿ-kìⁿ chúi-chíⁿ;  chiū chiong phê-tē khì ji̍p-chúi kàu móa-móa, sòa hō͘ gín-á lim.
<sup>20</sup> Siōng-tè kap gín-á tī-teh, i chiū chiām-chiām tōa;  tiàm tī khòng-iá, chiâⁿ-chòe siā-chìⁿ ê lâng.
<sup>21</sup> I khiā-khí tī Pa-lân ê khòng-iá;  i ê lāu-bú tùi Ai-ki̍p tōe kā i chhōa chi̍t ê bó͘.
<sup>22</sup> Tng hit-sî A-pí-bí-le̍k, kap i ê kun-tiúⁿ Hui-kok, tùi A-pek-la̍h-hán kóng, Kìⁿ-nā lí só͘ kiâⁿ ê sū, Siōng-tè kap lí tī-teh.
<sup>23</sup> Taⁿ lí tī-chia tio̍h kí Siōng-tè kap góa chiù-chōa, m̄-thang khi-hū góa, kap góa ê kiáⁿ, í-ki̍p góa ê sun;  góa àn-cháiⁿ-iūⁿ hó khoán-thāi lí, lí ia̍h tio̍h chiàu án-ni khoán-thāi góa, í-ki̍p lí só͘ kià-ku ê tōe-hng.
<sup>24</sup> A-pek-la̍h-hán kóng, Góa beh chiù-chōa.
<sup>25</sup> Chêng A-pí-bí-le̍k ê lô͘-po̍k pà-chiàm chi̍t kháu chúi-chíⁿ, A-pek-la̍h-hán ūi chit ê sū hiâm A-pí-bí-le̍k.
<sup>26</sup> A-pí-bí-le̍k kóng, Chī-chūi chòe chit ê tāi-chì, góa m̄-chai;  lí ia̍h bē ū kā góa kóng, kàu kin-á-ji̍t góa chiah thiaⁿ-kìⁿ.
<sup>27</sup> A-pek-la̍h-hán chiong iûⁿ kap gû hō͘ A-pí-bí-le̍k;  nn̄g-lâng chiū saⁿ-kap li̍p-iok.
<sup>28</sup> A-pek-la̍h-hán chiong chhit chiah bú ê iûⁿ-ko lēng-gōa pàng tī chi̍t só͘-chāi.
<sup>29</sup> A-pí-bí-le̍k mn̄g A-pek-la̍h-hán kóng, Lí chiong chhit chiah bú ê iûⁿ-ko lēng-gōa pàng tī chi̍t só͘-chāi, sī sím-mi̍h ì-sù?
<sup>30</sup> Ìn kóng, Lí tio̍h tùi góa ê chhiú siu chí chhit chiah bú ê iûⁿ-ko, chòe góa khui chit kháu chíⁿ ê chèng-kù.
<sup>31</sup> Só͘-í miâ hit só͘-chāi kiò Pia̍t-sī-pa,  in-ūi in nn̄g-lâng tī-hia ū chiù-chōa.
<sup>32</sup> In tī Pia̍t-sī-pa li̍p-iok;  A-pí-bí-le̍k chiū kap i ê kun-tiúⁿ Hui-kok khí-sin tò-khì Hui-lī-sū tōe.
<sup>33</sup> A-pek-la̍h-hán tī Pia̍t-sī-pa chai chi̍t châng sûi-si-liú chhiū;  koh tī-hia kiû-kiò Iâ-hô-hoa éng-éng tī-teh Siōng-tè ê miâ.
<sup>34</sup> A-pek-la̍h-hán tī Hui-lī-sū lâng ê tōe kià-ku chōe-chōe ji̍t.

</p></div></div><div class="p_outer"><div class="p_left"> <div class="chap">=== 創世記 · 第 22 章 ===</div><p>
<sup>1</sup> Chiah-ê tāi-chì以後，上帝試亞伯拉罕，叫伊講，亞伯拉罕；伊應講，我tī-chia。
<sup>2</sup> 上帝講，你帶你ê kiáⁿ，就是你獨生ê kiáⁿ，你所疼ê以撒，去Mô͘-lī-a ê地，我所beh指示你ê山；tī-hia將伊獻做燒祭。
<sup>3</sup> 亞伯拉罕透早起來，備辦驢，帶伊ê兩個少年人，kap伊ê kiáⁿ以撒；亦破燒祭ê柴；就起身去上帝所指示伊ê地。
<sup>4</sup> 到第三日，亞伯拉罕kia̍h目遠遠看hit-ê所在。
<sup>5</sup> 亞伯拉罕對伊ê少年人講，Lín kap驢tiàm chia thèng候，我kap gín-á去hia敬拜，就tò來lín chia。
<sup>6</sup> 亞伯拉罕將燒祭ê柴hē tī伊ê kiáⁿ以撒ê身上，家己ê手kia̍h火kap刀；tùi hit-tia̍p兩人相kap行。
<sup>7</sup> 以撒kā伊ê老父亞伯拉罕講，父ah；伊講，我ê kiáⁿ，我tī-chia。伊講，你看，火kap柴lóng有；總是燒祭ê羊á tī tah-lo̍h？
<sup>8</sup> 亞伯拉罕講，我ê kiáⁿ，上帝beh家己備辦燒祭ê羊á；tùi hit-tia̍p兩人相kap行。
<sup>9</sup> In到上帝指示伊ê所在；亞伯拉罕tī-hia起壇，將柴排好，縛伊ê kiáⁿ以撒，hē tī 壇裡ê柴頂。
<sup>10</sup> 亞伯拉罕就伸手kia̍h刀，beh thâi伊ê kiáⁿ。
<sup>11</sup> 耶和華ê使者對天叫伊講，亞伯拉罕，亞伯拉罕；伊應講，我tī-chia。
<sup>12</sup> 使者講，你m̄-thang tī chit-ê gín-á ê身上下手，亦m̄-thang對伊怎樣做；因為我taⁿ知你是敬畏上帝，亦無將你ê kiáⁿ，就是你獨生ê，留teh，m̄-hō͘我。
<sup>13</sup> 亞伯拉罕kia̍h目看，看見後面有一隻羊káng，角纏tī kui抱ê樹á；亞伯拉罕就去掠hit隻羊káng來，獻做燒祭，來替伊ê kiáⁿ。
<sup>14</sup> 亞伯拉罕名hit-ê所在叫耶和華以勒；到今á日人iáu teh講，Tī耶和華ê山beh備辦。
<sup>15</sup> 耶和華ê使者第二pái對天叫亞伯拉罕講，
<sup>16</sup> 耶和華講，你已經行chit-ê事，無留你ê kiáⁿ，就是你獨生ê kiáⁿ，我就kí家己chiù-chōa講，
<sup>17</sup> 我賜福beh賜福你，加添beh加添你ê後裔，親像天頂ê 星，海邊ê沙；你ê後裔beh得tio̍h chiah-ê對敵ê關隘。
<sup>18</sup> Koh地上萬邦beh因為你ê後裔得tio̍h福氣；因為你聽thàn我ê話。
<sup>19</sup> Tùi hit-tia̍p，亞伯拉罕tò來伊hiah-ê少年人hia；in就相kap起身去別士巴。亞伯拉罕就tiàm-tī別士巴。
<sup>20</sup> Chiah-ê tāi-chì了後，有人kā亞伯拉罕講，Bi̍t-ka kā你ê小弟Ná-ho̍k生kiáⁿ；
<sup>21</sup> 大ê O͘-su，小弟Pò͘-su，kap A-lân ê老父，Ki-bó͘-lī；
<sup>22</sup> kap Ki-siat、Hap-só、Pit-ta̍t、Ek-la̍h、Pí-thó͘-lī，(Pí-thó͘-lī生利百加)
<sup>23</sup> Chit八人lóng是Bi̍t-ka kā亞伯拉罕ê小弟Ná-ho̍k生ê。
<sup>24</sup> Ná-ho̍k ê細姨，名Liû-má，生Thê-pat、Ka-hâm、Tha-hat、kap Má-ka。

</p></div><div class="p_right"><div class="chap">=== 創世記 · 第 22 章 ===</div><p>
<sup>1</sup> Chiah ê tāi-chì í-āu, Siōng-tè chhì A-pek-la̍h-hán, kiò i kóng, A-pek-la̍h-hán;  i ìn kóng, Góa tī-chia.
<sup>2</sup> Siōng-tè kóng, Lí tòa lí ê kiáⁿ, chiū-sī lí to̍k-siⁿ ê kiáⁿ, lí só͘ thiàⁿ ê Í-sat, khì Mô͘-lī-a ê tōe, Góa só͘ beh chí-sī lí ê soaⁿ;  tī-hia chiong i hiàn-chòe sio-chè.
<sup>3</sup> A-pek-la̍h-hán thàu-chá khí-lâi, pī-pān lû, tòa i ê nn̄g ê siàu-liân lâng, kap i ê kiáⁿ Í-sat;  ia̍h phòa sio-chè ê chhâ;  chiū khí-sin khì Siōng-tè só͘ chí-sī i ê tōe.
<sup>4</sup> Kàu tē-saⁿ ji̍t, A-pek-la̍h-hán kia̍h-ba̍k hn̄g-hn̄g khòaⁿ hit ê só͘-chāi.
<sup>5</sup> A-pek-la̍h-hán tùi i ê siàu-liân lâng kóng, Lín kap lû tiàm chia thèng-hāu, góa kap gín-á khì hia kèng-pài, chiū tò-lâi lín chia.
<sup>6</sup> A-pek-la̍h-hán chiong sio-chè ê chhâ hē tī i ê kiáⁿ Í-sat ê sin-chiūⁿ, ka-kī ê chhiú kia̍h hé kap to;  tùi hit-tia̍p nn̄g-lâng saⁿ-kap kiâⁿ.
<sup>7</sup> Í-sat kā i ê lāu-pē A-pek-la̍h-hán kóng, Pē ah;  i kóng, Góa ê kiáⁿ, góa tī-chia.  I kóng, Lí khòaⁿ, hé kap chhâ lóng ū;  chóng-sī sio-chè ê iûⁿ-á tī tah-lo̍h?
<sup>8</sup> A-pek-la̍h-hán kóng, Góa ê kiáⁿ, Siōng-tè beh ka-kī pī-pān sio-chè ê iûⁿ-á;  tùi hit-tia̍p nn̄g-lâng saⁿ-kap kiâⁿ.
<sup>9</sup> In kàu Siōng-tè chí-sī i ê só͘-chāi;  A-pek-la̍h-hán tī-hia khí tôaⁿ, chiong chhâ pâi-hó, pa̍k i ê kiáⁿ Í-sat, hē tī tôaⁿ-ni̍h ê chhâ-téng.
<sup>10</sup> A-pek-la̍h-hán chiū chhun-chhiú kia̍h-to, beh thâi i ê kiáⁿ.
<sup>11</sup> Iâ-hô-hoa ê sù-chiá tùi thiⁿ kiò i kóng, A-pek-la̍h-hán, A-pek-la̍h-hán;  i ìn kóng, Góa tī-chia.
<sup>12</sup> Sù-chiá kóng, Lí m̄-thang tī chit ê gín-á ê sin-chiūⁿ hē-chhiú, ia̍h m̄-thang tùi i cháiⁿ-iūⁿ chòe;  in-ūi góa taⁿ chai lí sī kèng-ùi Siōng-tè, ia̍h bô chiong lí ê kiáⁿ, chiū-sī lí to̍k-siⁿ-ê, lâu-teh, m̄-hō͘ góa.
<sup>13</sup> A-pek-la̍h-hán kia̍h-ba̍k khòaⁿ, khòaⁿ-kìⁿ āu-bīn ū chi̍t chiah iûⁿ-káng, kak tîⁿ tī kui-phō ê chhiū-á;  A-pek-la̍h-hán chiū khì lia̍h hit chiah iûⁿ-káng lâi, hiàn chòe sio-chè, lâi thòe i ê kiáⁿ.
<sup>14</sup> A-pek-la̍h-hán miâ hit ê só͘-chāi kiò Iâ-hô-hoa-í-le̍k;  kàu kin-á-ji̍t lâng iáu teh kóng, Tī Iâ-hô-hoa ê soaⁿ beh pī-pān.
<sup>15</sup> Iâ-hô-hoa ê sù-chiá tē-jī pái tùi thiⁿ kiò A-pek-la̍h-hán kóng,
<sup>16</sup> Iâ-hô-hoa kóng, Lí í-keng kiâⁿ chit ê sū, bô lâu lí ê kiáⁿ, chiū-sī lí to̍k-siⁿ ê kiáⁿ, Góa chiū kí ka-kī chiù-chōa kóng,
<sup>17</sup> Góa sù-hok beh sù-hok lí, ke-thiⁿ beh ke-thiⁿ lí ê hō͘-è, chhin-chhiūⁿ thiⁿ-téng ê chhiⁿ, hái-piⁿ ê soa;  lí ê hō͘-è beh tit-tio̍h chiah ê tùi-te̍k ê koan-ài.
<sup>18</sup> Koh tōe-chiūⁿ bān-pang beh in-ūi lí ê hō͘-è tit-tio̍h hok-khì;  in-ūi lí thiaⁿ-thàn Góa ê ōe.
<sup>19</sup> Tùi hit-tia̍p A-pek-la̍h-hán tò-lâi i hiah ê siàu-liân lâng hia;  in chiū saⁿ-kap khí-sin khì Pia̍t-sī-pa.  A-pek-la̍h-hán chiū tiàm tī Pia̍t-sī-pa.
<sup>20</sup> Chiah ê tāi-chì liáu-āu, ū lâng kā A-pek-la̍h-hán kóng, Bi̍t-ka kā lí ê sió-tī Ná-ho̍k siⁿ-kiáⁿ;
<sup>21</sup> tōa-ê O͘-su, sió-tī Pò͘-su, kap A-lân ê lāu-pē, Ki-bó͘-lī;
<sup>22</sup> kap Ki-siat, Hap-só, Pit-ta̍t, Ek-la̍h, Pí-thó͘-lī, (Pí-thó͘-lī siⁿ Lī-pek-ka)
<sup>23</sup> Chí poeh-lâng lóng sī Bi̍t-ka kā A-pek-la̍h-hán ê sió-tī Ná-ho̍k siⁿ-ê.
<sup>24</sup> Ná-ho̍k ê sòe-î, miâ Liû-má, siⁿ Thê-pat, Ka-hâm, Tha-hat, kap Má-ka.

</p></div></div><div class="p_outer"><div class="p_left"> <div class="chap">=== 創世記 · 第 23 章 ===</div><p>
<sup>1</sup> 撒拉享受一百二十七歲；這是撒拉一生ê年歲。
<sup>2</sup> 撒拉死tī迦南地ê Ki-lia̍t-a-pa，就是Hi-pek-lûn；亞伯拉罕來，為tio̍h撒拉哀傷啼哭。
<sup>3</sup> 後來亞伯拉罕tùi死人ê面前起來，kā Hek人講，
<sup>4</sup> 我tī lín中間是寄居ê出外人；求lín tī-chia hō͘我一個所在做塚地，thang埋葬我ê死人，hō͘我無koh看見伊。
<sup>5</sup> Hek人應亞伯拉罕，kā伊講，
<sup>6</sup> 我ê主，請聽；你tī阮中間做上帝ê bo̍k-pek；chhut-chāi你tī阮ê塚地內揀第一好ê，來埋葬你ê死人；阮無一人m̄容允你tī伊ê塚地lāi埋葬你ê死人。
<sup>7</sup> 亞伯拉罕起來，對hit所在ê人，就是Hek族，àⁿ腰。
<sup>8</sup> 對in講，Lín若有意思beh hō͘我埋葬我ê死人，hō͘我無koh看見伊，就請聽我，替我求Só-hat ê kiáⁿ Í-hut-lûn，
<sup>9</sup> 將伊ê田頭Be̍k-pí-la̍h ê穴hō͘我；伊thang照足額ê價數賣hō͘我；hō͘我tī lín中間有業thang做墓地。
<sup>10</sup> 當時Í-hut-lûn坐tī Hek人ê中間；tùi hit-tia̍p Hek人Í-hut-lûn tī一切入伊ê城門ê Hek人ê面前，應亞伯拉罕，講，
<sup>11</sup> m̄免，我ê主聽我；我beh送你hit坵田，連hit內面ê穴亦hō͘你；tī我同族ê人ê面前，我hō͘你，thang埋葬你ê死人。
<sup>12</sup> 亞伯拉罕就tī hit所在ê百姓ê面前àⁿ腰；
<sup>13</sup> tī hit所在百姓ê面前，對Í-hut-lûn講，你若肯，請聽我；我beh將田ê價錢hō͘你，你tio̍h收；hō͘我thang tī-hia埋葬我ê死人。
<sup>14</sup> Í-hut-lûn應亞伯拉罕講，
<sup>15</sup> 我ê主，請聽我；田值得銀四百sià-khek-le̍k，tī你我ê中間，beh算甚麼？做你埋葬你ê死人。
<sup>16</sup> 亞伯拉罕聽Í-hut-lûn ê話，照伊tī Hek人ê面前所講ê，將買賣通用ê銀，秤(phêng)四百sià-khek-le̍k hō͘ Í-hut-lûn。
<sup>17</sup> Tùi hit-tia̍p， Í-hut-lûn ê田，tī Be̍k-pí-la̍h，Bān-lī ê頭前；hit khu田kap hí內面ê穴，kap田內以及四圍一切ê樹木，
<sup>18</sup> tī Hek族人kap一切入伊ê城門ê人ê面前，lóng定tio̍h歸hō͘亞伯拉罕做業。
<sup>19</sup> 後內亞伯拉罕將伊ê bó͘撒拉埋葬tī迦南地Bān-lī頭前ê be̍k-pí-la̍h 田裡ê穴；Bān-lī就是Hi-pek-lûn。
<sup>20</sup> Tùi án-ni, hitkhu chhân kap 田裡ê穴，tùi Hek人定tio̍h歸hō͘亞伯拉罕做業，來做墓地。

</p></div><div class="p_right"><div class="chap">=== 創世記 · 第 23 章 ===</div><p>
<sup>1</sup> Sat-la̍h hióng-siū chi̍t-pah jī-cha̍p-chhit hè;  che sī Sat-la̍h it-seng ê nî-hè.
<sup>2</sup> Sat-la̍h sí tī Ka-lâm tōe ê Ki-lia̍t-a-pa, chiū-sī Hi-pek-lûn;  A-pek-la̍h-hán lâi, ūi-tio̍h Sat-la̍h ai-siong thî-khàu.
<sup>3</sup> Āu-lâi A-pek-la̍h-hán tùi sí-lâng ê bīn-chêng khí-lâi, kā Hek-lâng kóng,
<sup>4</sup> Góa tī lín tiong-kan sī kià-ku ê chhut-gōa lâng;  kiû lín tī-chia hō͘ góa chi̍t ê só͘-chāi chòe thióng-tōe, thang bâi-chòng góa ê sí-lâng, hō͘ góa bô koh khòaⁿ-kìⁿ i.
<sup>5</sup> Hek-lâng ìn A-pek-la̍h-hán, kā i kóng,
<sup>6</sup> Góa ê chú, chhiáⁿ thiaⁿ;  lí tī goán tiong-kan chòe Siōng-tè ê bo̍k-pek;  chhut-chāi lí tī goán ê thióng-tōe-lāi kéng tē-it-hó-ê, lâi bâi-chòng lí ê sí-lâng;  goán bô chi̍t-lâng m̄ iông-ún lí tī i ê thióng-tōe-lāi bâi-chòng lí ê sí-lâng.
<sup>7</sup> A-pek-la̍h-hán khí-lâi, tùi hit só͘-chāi ê lâng, chiū-sī Hek-cho̍k, àⁿ-io.
<sup>8</sup> Tùi in kóng, Lín nā ū ì-sù beh hō͘ góa bâi-chòng góa ê sí-lâng, hō͘ góa bô koh khòaⁿ-kìⁿ i, chiū chhiáⁿ thiaⁿ góa, thòe góa kiû Só-hat ê kiáⁿ Í-hut-lûn,
<sup>9</sup> chiong i ê chhân-thâu Be̍k-pí-la̍h ê hia̍t hō͘ góa;  i thang chiàu chiok-gia̍h ê kè-sò͘ bōe hō͘ góa;  hō͘ góa tī lín tiong-kan ū gia̍p thang chòe bōng-tōe.
<sup>10</sup> Tng-sî Í-hut-lûn chē tī Hek-lâng ê tiong-kan;  tùi hit-tia̍p Hek-lâng Í-hut-lûn tī it-chhè ji̍p i ê siâⁿ-mn̂g ê Hek-lâng ê bīn-chêng, ìn A-pek-la̍h-hán, kóng,
<sup>11</sup> M̄-bián, góa ê Chú thiaⁿ góa; góa beh sàng lí hit khu chhân, liân hit lāi-bīn ê hia̍t ia̍h hō͘ lí; tī góa tâng-cho̍k ê lâng ê bīn-chêng, góa hō͘ lí, thang bâi-chòng lí ê sí-lâng.
<sup>12</sup> A-pek-la̍h-hán chiū tī hit só͘-chāi ê peh-sìⁿ ê bīn-chêng àⁿ-io;
<sup>13</sup> tī hit só͘-chāi peh-sìⁿ ê bīn-chêng, tùi Í-hut-lûn kóng, Lí nā khéng, chhiáⁿ thiaⁿ góa;  góa beh chiong chhân ê kè-chîⁿ hō͘ lí, lí tio̍h siu;  hō͘ góa thang tī-hia bâi-chòng góa ê sí-lâng.
<sup>14</sup> Í-hut-lûn ìn A-pek-la̍h-hán kóng,
<sup>15</sup> Góa ê chú, chhiáⁿ thiaⁿ góa;  chhân ta̍t-tit gûn sì-pah sià-khek-le̍k, tī lí góa ê tiong-kan, beh sǹg sím-mi̍h?  chòe lí bâi-chòng lí ê sí-lâng.
<sup>16</sup> A-pek-la̍h-hán thiaⁿ Í-hut-lûn ê ōe, chiàu i tī Hek-lâng ê bīn-chêng só͘ kóng-ê, chiong bóe-bōe thong-ēng ê gûn, phêng sì-pah sià-khek-le̍k hō͘ Í-hut-lûn.
<sup>17</sup> Tùi hit-tia̍p Í-hut-lûn ê chhân, tī Be̍k-pí-la̍h, Bān-lī ê thâu-chêng;  hit khu chhân kap hit lāi-bīn ê hia̍t, kap chhân-lāi í-ki̍p sì-ûi it-chhè ê chhiū-ba̍k,
<sup>18</sup> tī Hek-cho̍k lâng kap it-chhè ji̍p i ê siâⁿ-mn̂g ê lâng ê bīn-chêng, lóng tiāⁿ-tio̍h kui hō͘ A-pek-la̍h-hán chòe gia̍p.
<sup>19</sup> Āu-lâi A-pek-la̍h-hán chiong i ê bó͘ Sat-la̍h bâi-chòng tī Ka-lâm tōe Bān-lī thâu-chêng ê Be̍k-pí-la̍h chhân-ni̍h ê hia̍t; Bān-lī chiū-sī Hi-pek-lûn.
<sup>20</sup> Tùi án-ni hit khu chhân kap chhân-ni̍h ê hia̍t, tùi Hek-lâng tiāⁿ-tio̍h kui hō͘ A-pek-la̍h-hán chòe gia̍p,  lâi chòe bōng-tōe.

</p></div></div><div class="p_outer"><div class="p_left"> <div class="chap">=== 創世記 · 第 24 章 ===</div><p>
<sup>1</sup> 亞伯拉罕歲壽長，年老；耶和華tī一切ê事lóng賜福hō͘亞伯拉罕。
<sup>2</sup> 亞伯拉罕對伊家內管理全業ê老奴僕講，請將你ê手hē tī我ê大腿下，
<sup>3</sup> 我beh kah你kí耶和華，就是天ê上帝，地ê上帝，來chiù-chōa，我khiā起迦南人ê中間，你m̄-thang kā我ê kiáⁿ娶in ê cha-bó͘-kiáⁿ做bó͘。
<sup>4</sup> 你tio̍h去我ê本地本族，kā我ê kiáⁿ以撒娶一個bó͘。
<sup>5</sup> 奴僕應伊講，設使cha-bó͘-gín-á m̄肯tè我來chit所在，我就tio̍h將你ê kiáⁿ帶tò去你所tùi hia出來ê地mah？
<sup>6</sup> 亞伯拉罕kā伊講，你tio̍h謹慎，m̄-thang chhōa我ê kiáⁿ tò去hia；
<sup>7</sup> 天ê上帝，耶和華，bat chhōa我離開老父ê家，kap本族ê地，對我講話，亦對我chiù-chōa講，我beh將chit-ê地賞賜你ê後裔；伊beh差伊ê使者tī你ê面前；你就thang tùi hia kā我ê kiáⁿ娶一個bó͘。
<sup>8</sup> 設使cha-bó͘-gín-á m̄肯tè你來，我kah你chiù ê chōa就kap你無干涉；獨獨m̄-thang帶我ê kiáⁿ tò去hia。
<sup>9</sup> 奴僕就將伊ê手hē tī主人亞伯拉罕ê大腿下；為tio̍h chit-ê事對伊chiù-chōa。
<sup>10</sup> Hit-ê奴僕tùi伊主人ê駱駝中，取十隻駱駝，續帶伊主人ta̍k樣ê財寶；起身去Bí-só͘-pho-tāi-bí，到Ná-ho̍k ê城。
<sup>11</sup> 日beh暗，眾cha-bó͘-gín-á出來chhiūⁿ水；伊就hō͘駱駝跪tī城外ê井邊。
<sup>12</sup> 伊講，我ê主人亞伯拉罕ê上帝耶和華ah，求你施恩hō͘我ê主人亞伯拉罕，hō͘我今á日有好遭遇。
<sup>13</sup> 我taⁿ khiā tī井邊，城內人ê cha-bó͘-gín-á teh出來chhiūⁿ水；
<sup>14</sup> 我beh對一個cha-bó͘-gín-á講，請放落你ê水瓶，hō͘我lim水；伊若講，請lim，我亦beh hō͘你ê駱駝lim；願hit-ê cha-bó͘-gín-á是你所定tio̍h hō͘你ê奴僕以撒做bó͘；án-ni，我就知你施恩hō͘我ê主人。
<sup>15</sup> 話iáu講未soah，利百加肩頭背水瓶出來，伊是Pí-thó͘-lī生ê；Pí-thó͘-lī是亞伯拉罕ê小弟Ná-ho̍k ê bó͘ Bi̍t-ka ê kiáⁿ。
<sup>16</sup> Hit-ê cha-bó͘-gín-á面貌極其súi，iáu是在室女，亦未bat有人親近伊；伊落去井邊，chhiūⁿ滿伊ê瓶就起來。
<sup>17</sup> 奴僕走進前迎接伊講，求你將瓶內ê水淡薄á我lim。
<sup>18</sup> Cha-bó͘-gín-á講，我ê主，請lim；就趕緊放水瓶落來，掛tī手裡，hō͘伊lim。
<sup>19</sup> Hō͘伊lim明白，koh講，我亦beh kā你ê駱駝chhiūⁿ水，hō͘ in lim夠額。
<sup>20</sup> 伊就趕緊將瓶內ê水piàⁿ tī槽裡；koh走到井裡chhiūⁿ水就kā伊所有ê駱駝chhiūⁿ。
<sup>21</sup> Hit-ê人注目看伊，恬恬無講話，ài知耶和華賞賜伊順序ê路á無。
<sup>22</sup> 駱駝lim明白，hit人就the̍h一個金環，重半sià-khek-le̍k，兩個金手環，重十sià-khek-le̍k hō͘ hit-ê cha-bó͘-gín-á；
<sup>23</sup> 講，你是chī-chūi ê cha-bó͘-kiáⁿ？請kā我講；lín老父ê家，有所在thang hō͘阮歇á無？
<sup>24</sup> 伊就kā伊講，我是Bi̍t-ka tùi Ná-ho̍k所生ê kiáⁿ，Pí-thó͘-lī ê cha-bó͘-kiáⁿ。
<sup>25</sup> 伊koh對伊講，阮有草料米糧充足；亦有所在thang歇。
<sup>26</sup> Hit人就àⁿ頭敬拜耶和華，講，
<sup>27</sup> Tio̍h o-ló我ê主亞伯拉罕ê上帝耶和華；伊用慈愛誠實款待我ê主人，lóng無停止；論到我，耶和華tī路上引chhōa我到我ê主人兄弟ê家。
<sup>28</sup> Cha-bó͘-gín-á走tò去，照chiah-ê話kā in老母thong家ê人講。
<sup>29</sup> 利百加有一個兄，名叫拉班，伊出去井邊，就近hit-人。
<sup>30</sup> 伊看見hit-ê環，koh看見手環tī in小妹ê手，mā聽見in小妹利百加ê話，講hit人對我講án-ni，án-ni。伊就去hit人hia，看見hit人iáu khiā tī駱駝邊，óa近水井。
<sup>31</sup> 就kā伊講：「你chit-ê得tio̍h耶和華上帝賜福ê，請入來，啥事khiā tī外面？我已經備辦厝，kah駱駝ê所在。
<sup>32</sup> Hit人就入去伊ê厝，伊就tháu駱駝所載ê，koh用糧草飼駱駝，捧水hō͘ hit人kah跟tè ê人洗腳。
<sup>33</sup> Koh kā食物排tī伊ê面前，hō͘伊食。總是伊講：「我無beh食，thèng候我講明我ê使命」。拉班講：「請你講。」
<sup>34</sup> 伊就講：「我是亞伯拉罕ê奴僕。
<sup>35</sup> 上帝大大賜福tī我ê主人，hō͘伊興旺，koh hō͘伊羊、牛、銀、金、奴僕、女婢、駱駝kah驢。
<sup>36</sup> 我ê主人ê bó͘撒拉，年老ê時，kā我ê主人生一個kiáⁿ，我ê主人mā kā一切所有ê hō͘ chit-ê kiáⁿ。
<sup>37</sup> 我ê主人kah我chiù-chōa講：我khiā起tī迦南人ê地，你m̄-thang kā我ê kiáⁿ娶in ê cha-bó͘-kiáⁿ做bó͘。
<sup>38</sup> 你tio̍h去我ê老父ê家，我本族hia，kā我ê kiáⁿ娶一個bó͘。
<sup>39</sup> 我對我ê主人講：驚了cha-bó͘-gín-á m̄肯tè我來。
<sup>40</sup> 伊就kā我講：我所服事ê耶和華beh差伊ê使者kap你相kap去，hō͘你順序ê路，你就thang tùi我ê宗族，我ê父ê家，kā我ê kiáⁿ娶一個bó͘。
<sup>41</sup> 獨獨ài你到我ê本族hia，我kah你所chiù ê chōa，就kah你無干涉；in若m̄ hō͘你，我kah你chiù ê chōa，mā kah你無干涉。』
<sup>42</sup> 今á日我到井邊，講：我ê主人亞伯拉罕ê上帝耶和華ah，你若hō͘我所行ê路順序；
<sup>43</sup> 我taⁿ khiā tī水井邊，對一個出來chhiūⁿ水ê cha-bó͘-gín-á講，請你將你瓶裡ê水淡薄hō͘我lim；
<sup>44</sup> 伊若講，做你lim，我亦beh kā你ê駱駝chhiūⁿ水；願hit-ê cha-bó͘-gín-á做耶和華所定tio̍h hō͘我ê主人ê kiáⁿ做bó͘-ê。
<sup>45</sup> 我心內ê話iáu講未了，利百加就出來，肩頭頂背水瓶；落去井邊chhiūⁿ水；我就kā伊講，請你hō͘我lim。
<sup>46</sup> 伊就趕緊tùi肩頭頂放落水瓶，講，請lim，我亦hō͘你ê駱駝lim；我就lim，伊亦hō͘我ê駱駝lim。
<sup>47</sup> 我koh問伊講，你是chī-chūi ê cha-bó͘-kiáⁿ？伊應講，我是Bi̍t-ka tùi Ná-ho̍k所生ê kiáⁿ，Pí-thó͘-lī，ê cha-bó͘-kiáⁿ；我就將環掛tī伊ê鼻，手環掛tī伊ê手。
<sup>48</sup> 我就àⁿ頭拜耶和華，o-ló我ê主亞伯拉罕ê上帝耶和華；因為伊chhōa我行tú好ê路，hō͘我得tio̍h我ê主ê小弟ê cha-bó͘孫來hō͘伊ê kiáⁿ。
<sup>49</sup> Taⁿ lín若beh用慈愛誠實款待我ê主人，就kā我講；若m̄，亦kā我講；hō͘我好thang ǹg左á是ǹg右。
<sup>50</sup> 拉班kap Pí-thó͘-lī應講，Tāi-chì出tī耶和華，阮bōe能對你講好á pháiⁿ。
<sup>51</sup> 你看，利百加tī你ê面前，thang將伊chhōa去，hō͘你ê主人ê kiáⁿ做bó͘，照耶和華所講。
<sup>52</sup> 亞伯拉罕ê奴僕聽見in chiah-ê話，就ǹg耶和華仆tī地裡。
<sup>53</sup> Hit-tia̍p，奴僕the̍h出銀器金器kap衣服送利百加；koh將寶物送伊ê兄kap伊ê老母。
<sup>54</sup> 奴僕kap tè伊ê人lim食歇暝；透早起來，就講，請差我tò去我ê主人hia。
<sup>55</sup> 利百加ê兄kap伊ê老母講，容允cha-bó͘-gín-á kap阮tiàm幾日，siāng少十日，然後伊thang去。
<sup>56</sup> 伊對in講，M̄-thang阻擋我，耶和華已經hō͘我順序ê路；請差我去，hō͘我tò去我ê主人hia。
<sup>57</sup> In講，阮叫cha-bó͘-gín-á來，探伊ê話意。
<sup>58</sup> 就叫利百加來，問伊講，你beh kap chit人去mah？伊講，我beh去。
<sup>59</sup> In就差小妹利百加，kap伊ê奶母，kap亞伯拉罕ê奴僕，以及tè伊ê人去。
<sup>60</sup> In就kā利百加祝福，對伊講，阮小妹ah，願你做千萬人ê老母，願你ê後裔得tio̍h對敵ê關隘。
<sup>61</sup> 利百加kap伊ê女婢起來騎駱駝，tè hit-ê人；奴僕就chhōa利百加去。
<sup>62</sup> 以撒khiā起tī南地，hit時tùi Pí-jíⁿ-la̍h海來ê路來。
<sup>63</sup> 日beh暗，以撒出來tī田裡，靜靜teh想，kia̍h目一下看，看見駱駝來。
<sup>64</sup> 利百加看見以撒，就tùi駱駝落來。
<sup>65</sup> 問hit-ê奴僕講，Tī田裡行來迎接咱ê是chī-chūi？奴僕講，是我ê主人。利百加就the̍h帕家己罩。
<sup>66</sup> 奴僕將所做一切ê事，kā以撒講。
<sup>67</sup> 以撒就牽利百加入伊ê老母撒拉ê布棚，娶伊做bó͘；koh真疼伊。以撒tùi老母死後，到chit-tia̍p chiah得tio̍h安慰。

</p></div><div class="p_right"><div class="chap">=== 創世記 · 第 24 章 ===</div><p>
<sup>1</sup> A-pek-la̍h-hán hè-siū tn̂g, nî-lāu;  Iâ-hô-hoa tī it-chhè ê sū lóng sù-hok hō͘ A-pek-la̍h-hán.
<sup>2</sup> A-pek-la̍h-hán tùi i ke-lāi koán-lí choân-gia̍p ê lāu lô͘-po̍k kóng, Chhiáⁿ chiong lí ê chhiú hē tī góa ê tōa-thúi-ē,
<sup>3</sup> góa beh kah lí kí Iâ-hô-hoa, chiū-sī thiⁿ ê Siōng-tè, tōe ê Siōng-tè, lâi chiù-chōa, góa khiā-khí Ka-lâm lâng ê tiong-kan, lí m̄-thang kā góa ê kiáⁿ chhōa in ê cha-bó͘-kiáⁿ chòe bó͘.
<sup>4</sup> Lí tio̍h khì góa ê pún-tōe pún-cho̍k, kā góa ê kiáⁿ Í-sat chhōa chi̍t ê bó͘.
<sup>5</sup> Lô͘-po̍k ìn i kóng, Siat-sú cha-bó͘-gín-á m̄-khéng tè góa lâi chit só͘-chāi, góa chiū tio̍h chiong lí ê kiáⁿ tòa tò-khì lí só͘ tùi hia chhut-lâi ê tōe mah?
<sup>6</sup> A-pek-la̍h-hán kā i kóng, Lí tio̍h kín-sīn, m̄-thang chhōa góa ê kiáⁿ tò-khì hia;
<sup>7</sup> thiⁿ ê Siōng-tè, Iâ-hô-hoa, bat chhōa góa lī-khui lāu-pē ê ke, kap pún-cho̍k ê tōe, tùi góa kóng-ōe, ia̍h tùi góa chiù-chōa kóng, Góa beh chiong chit ê tōe siúⁿ-sù lí ê hō͘-è;  I beh chhe I ê sù-chiá tī lí ê bīn-chêng;  lí chiū thang tùi hia kā góa ê kiáⁿ chhōa chi̍t ê bó͘.
<sup>8</sup> Siat-sú cha-bó͘-gín-á m̄-khéng tè lí lâi, góa kah lí chiù ê chōa chiū kap lí bô kan-sia̍p;  to̍k-to̍k m̄-thang tòa góa ê kiáⁿ tò-khì hia.
<sup>9</sup> Lô͘-po̍k chiū chiong i ê chhiú hē tī chú-lâng A-pek-la̍h-hán ê tōa-thúi-ē;  ūi-tio̍h chit ê sū tùi i chiù-chōa.
<sup>10</sup> Hit ê lô͘-po̍k tùi i chú-lâng ê lo̍k-tô-tiong, chhú cha̍p-chiah lo̍k-tô, sòa tòa i chú-lâng ta̍k-iūⁿ ê châi-pó;  khí-sin khì Bí-só͘-pho-tāi-bí, kàu Ná-ho̍k ê siâⁿ.
<sup>11</sup> Ji̍t beh àm, chèng cha-bó͘-gín-á chhut-lâi chhiūⁿ chúi;  i chiū hō͘ lo̍k-tô kūi tī siâⁿ-gōa ê chíⁿ-piⁿ.
<sup>12</sup> I kóng, Góa ê chú-lâng A-pek-la̍h-hán ê Siōng-tè Iâ-hô-hoa ah, kiû Lí si-un hō͘ góa ê chú-lâng A-pek-la̍h-hán, hō͘ góa kin-á-ji̍t ū hó cho-gū.
<sup>13</sup> Góa taⁿ khiā tī chíⁿ-piⁿ, siâⁿ-lāi lâng ê cha-bó͘-gín-á teh chhut-lâi chhiūⁿ chúi;
<sup>14</sup> góa beh tùi chi̍t ê cha-bó͘-gín-á kóng, Chhiáⁿ pàng-lo̍h lí ê chúi-pân, hō͘ góa lim chúi; i nā kóng, Chhiáⁿ lim, góa ia̍h beh hō͘ lí ê lo̍k-tô lim;  goān hit ê cha-bó͘-gín-á sī Lí só͘ tiāⁿ-tio̍h hō͘ lí ê lô͘-po̍k Í-sat chòe-bó͘;  án-ni, góa chiū chai Lí si-un hō͘ góa ê chú-lâng.
<sup>15</sup> Ōe iáu kóng bē soah, Lī-pek-ka keng-thâu pē chúi-pân chhut-lâi, i sī Pí-thó͘-lī siⁿ-ê;  Pí-thó͘-lī sī A-pek-la̍h-hán ê sió-tī Ná-ho̍k ê bó͘ Bi̍t-ka ê kiáⁿ.
<sup>16</sup> Hit ê cha-bó͘-gín-á bīn-māu ke̍k-kî súi, iáu sī chāi-sek-lú, ia̍h bē-bat ū lâng chhin-kūn i;  i lo̍h-khì chíⁿ-piⁿ, chhiūⁿ-móa i ê pân chiū khí-lâi.
<sup>17</sup> Lô͘-po̍k cháu chìn-chêng ngiâ-chih i kóng, Kiû lí chiong pân-lāi ê chúi tām-po̍h-á góa lim.
<sup>18</sup> Cha-bó͘-gín-á kóng, Góa ê chú, chhiáⁿ lim;  chiū kóaⁿ-kín pàng chúi-pân lo̍h-lâi, khòa tī chhiú-ni̍h, hō͘ i lim.
<sup>19</sup> Hō͘ i lim bêng-pe̍k, koh kóng, Góa ia̍h beh kā lí ê lo̍k-tô chhiūⁿ chúi, hō͘ in lim kàu-gia̍h.
<sup>20</sup> I chiū kóaⁿ-kín chiong pân-lāi ê chúi piàⁿ tī chô-ni̍h;  koh cháu kàu chíⁿ-ni̍h chhiūⁿ chúi chiū kā i só͘ ū ê lo̍k-tô chhiūⁿ.
<sup>21</sup> Hit ê lâng chù-ba̍k khòaⁿ-i, tiām-tiām bô kóng-ōe, ài chai Iâ-hô-hoa siúⁿ-sù i sūn-sū ê lō͘ á-bô.
<sup>22</sup> Lo̍k-tô lim bêng-pe̍k, hit-lâng chiū the̍h chi̍t ê kim-khoân, tāng pòaⁿ sià-khek-le̍k, nn̄g ê kim chhiú-khoân, tāng cha̍p sià-khek-le̍k hō͘ hit ê cha-bó͘-gín-á;
<sup>23</sup> kóng, Lí sī chī-chūi ê cha-bó͘-kiáⁿ?  chhiáⁿ kā góa kóng;  lín lāu-pē ê ke, ū só͘-chāi thang hō͘ goán hioh á-bô?
<sup>24</sup> I chiū kā i kóng, Góa sī Bi̍t-ka tùi Ná-ho̍k só͘ siⁿ ê kiáⁿ, Pí-thó͘-lī ê cha-bó͘-kiáⁿ.
<sup>25</sup> I koh tùi i kóng, Goán ū chháu-liāu bí-niû chhiong-chiok;  ia̍h ū só͘-chāi thang hioh.
<sup>26</sup> Hit-lâng chiū àⁿ-thâu kèng-pài Iâ-hô-hoa, kóng,
<sup>27</sup> Tio̍h o-ló góa ê chú A-pek-la̍h-hán ê Siōng-tè Iâ-hô-hoa;  I ēng chû-ài sêng-si̍t khoán-thāi góa ê chú-lâng, lóng bô thêng-chí;  lūn-kàu góa, Iâ-hô-hoa tī lō͘-chiūⁿ ín-chhōa góa kàu góa ê chú-lâng hiaⁿ-tī ê ke.
<sup>28</sup> Cha-bó͘-gín-á cháu tò-khì, chiàu chiah ê ōe kā in lāu-bú thong-ke ê lâng kóng.
<sup>29</sup> Lī-pek-ka ū chi̍t ê hiaⁿ, miâ kiò La̍h-pan, i chhut-khì chíⁿ-piⁿ, chiū-kūn hit-lâng.
<sup>30</sup> I khòaⁿ-kìⁿ hit ê khoân, koh khòaⁿ-kìⁿ chhiú-khoân tī in sió-bē ê chhiú;  ia̍h thiaⁿ-kìⁿ in sió-bē Lī-pek-ka ê ōe, kóng, Hit-lâng tùi góa kóng án-ni, án-ni;  i chiū khì hit-lâng hia, khòaⁿ-kìⁿ hit-lâng iáu khiā tī lo̍k-tô piⁿ, óa-kūn chúi-chíⁿ.
<sup>31</sup> Chiū kā i kóng, Lí chit ê tit-tio̍h Iâ-hô-hoa sù-hok-ê, chhiáⁿ ji̍p-lâi, siáⁿ-sū khiā tī gōa-bīn?  Góa í-keng pī-pān chhù, kap lo̍k-tô ê só͘-chāi.
<sup>32</sup> Hit-lâng chiū ji̍p i ê chhù, i chiū tháu lo̍k-tô só͘ chài-ê, koh ēng chháu-liāu bí-niû chhī lo̍k-tô;  phâng chúi hō͘ hit-lâng í-ki̍p kun-tè ê lâng sóe kha.
<sup>33</sup> Chiong chia̍h-mi̍h pâi tī i ê bīn-chêng, hō͘ i chia̍h;  chóng-sī i kóng, Góa bô beh chia̍h, thèng-hāu góa kóng-bêng góa ê sù-bēng.  La̍h-pan kóng, Chhiáⁿ lí kóng.
<sup>34</sup> I chiū kóng, Góa sī A-pek-la̍h-hán ê lô͘-po̍k.
<sup>35</sup> Iâ-hô-hoa tōa-tōa sù-hok tī góa ê chú-lâng, hō͘ i heng-ōng, koh hō͘ i iûⁿ, gû, gûn, kim, lô͘-po̍k, lú-pī, lo̍k-tô kap lû.
<sup>36</sup> Góa ê chú-lâng ê bó͘ Sat-la̍h, nî-lāu ê sî, kā góa ê chú-lâng siⁿ chi̍t ê kiáⁿ;  góa ê chú-lâng ia̍h chiong it-chhè só͘-ū-ê hō͘ chit ê kiáⁿ.
<sup>37</sup> Góa ê chú-lâng kah góa chiù-chōa kóng, Góa khiā-khí Ka-lâm lâng ê tōe, lí m̄-thang kā góa ê kiáⁿ chhōa in ê cha-bó͘-kiáⁿ chòe bó͘.
<sup>38</sup> Lí tio̍h khì góa ê lāu-pē ê ke, góa pún-cho̍k hia, kā góa ê kiáⁿ chhōa chi̍t ê bó͘.
<sup>39</sup> Góa tùi góa ê chú-lâng kóng, Kiaⁿ-liáu cha-bó͘-gín-á m̄-khéng tè góa lâi.
<sup>40</sup> I chiū kā góa kóng, Góa só͘ ho̍k-sāi ê Iâ-hô-hoa beh chhe I ê sù-chiá kap lí saⁿ-kap khì, hō͘ lí sūn-sū ê lō͘, lí chiū thang tùi góa ê chong-cho̍k, góa ê pē ê ke, kā góa ê kiáⁿ chhōa chi̍t ê bó͘;
<sup>41</sup> to̍k-to̍k ài lí kàu góa pún-cho̍k hia, góa kah lí só͘ chiù ê chōa, chiū kap lí bô kan-sia̍p;  in nā m̄ hō͘ lí, góa kah lí chiù ê chōa, ia̍h kap lí bô kan-sia̍p.
<sup>42</sup> Kin-á-ji̍t góa kàu chíⁿ-piⁿ, kóng, Góa ê chú-lâng A-pek-la̍h-hán ê Siōng-tè Iâ-hô-hoa ah, Lí nā hō͘ góa só͘ kiâⁿ ê lō͘ sūn-sū;
<sup>43</sup> góa taⁿ khiā tī chúi-chíⁿ-piⁿ, tùi chi̍t ê chhut-lâi chhiūⁿ chúi ê cha-bó͘-gín-á kóng, Chhiáⁿ lí chiong lí pân-ni̍h ê chúi tām-po̍h hō͘ góa lim;
<sup>44</sup> i nā kóng, Chòe lí lim, góa ia̍h beh kā lí ê lo̍k-tô chhiūⁿ chúi;  goān hit ê cha-bó͘-gín-á chòe Iâ-hô-hoa só͘ tiāⁿ-tio̍h hō͘ góa ê chú-lâng ê kiáⁿ chòe bó͘-ê.
<sup>45</sup> Góa sim-lāi ê ōe iáu kóng bē liáu, Lī-pek-ka chiū chhut-lâi, keng-thâu-téng pē chúi-pân;  lo̍h-khì chíⁿ-piⁿ chhiūⁿ chúi;  góa chiū kā i kóng, Chhiáⁿ lí hō͘ góa lim.
<sup>46</sup> I chiū kóaⁿ-kín tùi keng-thâu-téng pàng-lo̍h chúi-pân, kóng, Chhiáⁿ lim, góa ia̍h hō͘ lí ê lo̍k-tô lim;  góa chiū lim, i ia̍h hō͘ góa ê lo̍k-tô lim.
<sup>47</sup> Góa koh mn̄g i kóng, Lí sī chī-chūi ê cha-bó͘-kiáⁿ?  I ìn kóng, Góa sī Bi̍t-ka tùi Ná-ho̍k só͘ siⁿ ê kiáⁿ, Pí-thó͘-lī, ê cha-bó͘-kiáⁿ;  góa chiū chiong khoân kòa tī i ê phīⁿ, chhiú-khoân kòa tī i ê chhiú.
<sup>48</sup> Góa chiū àⁿ-thâu pài Iâ-hô-hoa, o-ló góa ê chú A-pek-la̍h-hán ê Siōng-tè Iâ-hô-hoa; in-ūi I chhōa góa kiâⁿ tú-hó ê lō͘, hō͘ góa tit-tio̍h góa ê chú ê sió-tī ê cha-bó͘-sun lâi hō͘ i ê kiáⁿ.
<sup>49</sup> Taⁿ lín nā beh ēng chû-ài sêng-si̍t khoán-thāi góa ê chú-lâng, chiū kā góa kóng;  nā m̄, ia̍h kā góa kóng;  hō͘ góa hó thang ǹg-chó á-sī ǹg-iū.
<sup>50</sup> La̍h-pan kap Pí-thó͘-lī ìn kóng, Tāi-chì chhut tī Iâ-hô-hoa, goán bōe-ōe tùi lí kóng hó á pháiⁿ.
<sup>51</sup> Lí khòaⁿ, Lī-pek-ka tī lí ê bīn-chêng, thang chiong i chhōa-khì, hō͘ lí ê chú-lâng ê kiáⁿ chòe bó͘,  chiàu Iâ-hô-hoa só͘ kóng.
<sup>52</sup> A-pek-la̍h-hán ê lô͘-po̍k thiaⁿ-kìⁿ in chiah ê ōe, chiū ǹg Iâ-hô-hoa phak tī tōe-ni̍h.
<sup>53</sup> Hit-tia̍p lô͘-po̍k the̍h-chhut gûn-khì kim-khì kap i-ho̍k sàng Lī-pek-ka;  koh chiong pó-mi̍h sàng i ê hiaⁿ kap i ê lāu-bú.
<sup>54</sup> Lô͘-po̍k kap tè i ê lâng lim-chia̍h hioh-mî;  thàu-chá khí-lâi, chiū kóng, Chhiáⁿ chhe góa tò-khì góa ê chú-lâng hia.
<sup>55</sup> Lī-pek-ka ê hiaⁿ kap i ê lāu-bú kóng, Iông-ún cha-bó͘-gín-á kap goán tiàm kúi-ji̍t, siāng-chió cha̍p-ji̍t, jiân-āu i thang khì.
<sup>56</sup> I tùi in kóng, M̄-thang chó͘-tòng góa, Iâ-hô-hoa í-keng hō͘ góa sūn-sū ê lō͘;  chhiáⁿ chhe góa khì, hō͘ góa tò-khì góa ê chú-lâng hia.
<sup>57</sup> In kóng, Goán kiò cha-bó͘-gín-á lâi, thàm i ê ōe-ì.
<sup>58</sup> Chiū kiò Lī-pek-ka lâi, mn̄g i kóng, Lí beh kap chit-lâng khì mah?  i kóng, Góa beh khì.
<sup>59</sup> In chiū chhe sió-bē Lī-pek-ka, kap i ê leng-bú, kap A-pek-la̍h-hán ê lô͘-po̍k, í-ki̍p tè i ê lâng khì.
<sup>60</sup> In chiū kā Lī-pek-ka chiok-hok, tùi i kóng, Goán sió-bē ah, goān lí chòe chheng-bān lâng ê lāu-bú, goān lí ê hō͘-è tit-tio̍h tùi-te̍k ê koan-ài.
<sup>61</sup> Lī-pek-ka kap i ê lú-pī khí-lâi khiâ lo̍k-tô, tè hit ê lâng;  lô͘-po̍k chiū chhōa Lī-pek-ka khì.
<sup>62</sup> Í-sat khiā-khí tī Lâm-tōe, hit-sî tùi Pí-jíⁿ-la̍h-hái-lâi ê lō͘ lâi.
<sup>63</sup> Ji̍t beh àm, Í-sat chhut-lâi tī chhân-ni̍h, chēng-chēng teh siūⁿ, kia̍h-ba̍k chi̍t-ē khòaⁿ, khòaⁿ-kìⁿ lo̍k-tô lâi.
<sup>64</sup> Lī-pek-ka khòaⁿ-kìⁿ Í-sat, chiū tùi lo̍k-tô lo̍h-lâi.
<sup>65</sup> Mn̄g hit ê lô͘-po̍k kóng, Tī chhân-ni̍h kiâⁿ-lâi ngiâ-chih lán-ê sī chī-chūi?  Lô͘-po̍k kóng, Sī góa ê chú-lâng.  Lī-pek-ka chiū the̍h phè ka-kī tà.
<sup>66</sup> Lô͘-po̍k chiong só͘ chòe it-chhè ê sū, kā Í-sat kóng.
<sup>67</sup> Í-sat chiū khan Lī-pek-ka ji̍p i ê lāu-bú Sat-la̍h ê pò͘-pîⁿ, chhōa i chòe bó͘;  koh chin thiàⁿ i.  Í-sat tùi lāu-bú sí-āu, kàu chit-tia̍p chiah tit-tio̍h an-ùi.

</p></div></div><div class="p_outer"><div class="p_left"> <div class="chap">=== 創世記 · 第 25 章 ===</div><p>
<sup>1</sup> 亞伯拉罕koh娶一個bó͘，名叫Ki-thó͘-la̍h。
<sup>2</sup> Ki-thó͘-la̍h kā伊生Sim-lân、Iok-san、Bí-tàn、米甸、I-si-pa、Su-a。
<sup>3</sup> Iok-san生Sī-pa kap Tí-tàn。Tí-tàn ê kiaⁿ孫是A-su-lī族、Lī-to͘-sī族，kap Lī-o͘-bí族。
<sup>4</sup> 米甸ê kiáⁿ是Í-hoat、Í-hut、Hap-lo̍k、A-pí-tāi、Í-le̍k-tāi；chiah-ê lóng是Ki-thó͘-la̍h ê kiáⁿ。
<sup>5</sup> 亞伯拉罕將一切所有ê hō͘以撒。
<sup>6</sup> 亞伯拉罕將財物分hō͘伊chiah-ê細姨ê kiáⁿ；thàn伊本身iáu活ê時，差in離開伊ê kiáⁿ以撒去東勢，到東pêng ê地。
<sup>7</sup> 亞伯拉罕一生ê年日是一百七十五歲。
<sup>8</sup> 亞伯拉罕食長歲壽，成做老人，年歲滿足，斷氣死，tò祖。
<sup>9</sup> 伊ê kiáⁿ以撒、以實瑪利，將伊埋葬tī Be̍k-pí-la̍h ê穴；chit-ê穴tī Bān-lī ê頭前，Hek人Só-hat ê kiáⁿ Í-hut-lûn ê田中，
<sup>10</sup> 就是亞伯拉罕tùi Hek人所買hit坵田。亞伯拉罕kap伊ê bó͘撒拉lóng埋葬tī-hia。
<sup>11</sup> 亞伯拉罕死了後，上帝賜福hō͘伊ê kiáⁿ以撒；以撒óa近Pí-jíⁿ-la̍h海來khiā起。
<sup>12</sup> 亞伯拉罕ê kiáⁿ以實瑪利ê世系，記tī下底：以實瑪利就是撒拉ê女婢埃及人夏甲tùi亞伯拉罕所生ê。
<sup>13</sup> 以實瑪利chiah-ê kiáⁿ ê名，照伊ê名字世系，親像下底：以實瑪利ê大kiáⁿ Nî-pâi-iok；koh有Ki-ta̍t、A-tek-pia̍t、Bí-pí-sam；
<sup>14</sup> Bí-si-má、Tō͘-má、Má-sat；
<sup>15</sup> Hap-tāi、Thê-má、I-tu̍t、Ná-hui-si、Ki-tí-má；
<sup>16</sup> chiah-ê就是以實瑪利ê kiáⁿ ê名；照in ê鄉村營寨，做十二族ê族長。
<sup>17</sup> 以實瑪利一生歲壽，一百三十七；氣斷死就tò祖。
<sup>18</sup> 伊ê kiaⁿ孫tòa tī Hap-hui-la̍h到埃及頭前ê Su-jíⁿ，beh去亞述ê路；khiā起tī伊眾兄弟ê頭前。
<sup>19</sup> 亞伯拉罕ê kiáⁿ以撒ê世系，記tī下底：亞伯拉罕生以撒；
<sup>20</sup> 以撒娶利百加做bó͘ ê時，tú-á四十歲。伊是Pa-tàn-a-lân地ê A-lân人Pí-thó͘-lī ê cha-bó͘-kiáⁿ，A-lân人拉班ê小妹。
<sup>21</sup> 以撒因為伊ê bó͘無生kiáⁿ，替伊祈求耶和華；耶和華允准伊所求；伊ê bó͘利百加就懷孕。
<sup>22</sup> Gín-á tī伊ê腹內相khoeh；伊就講，若是chit款，我mih-sái án-ni？就去問耶和華。
<sup>23</sup> 耶和華kā伊講，兩國tī你腹內，兩族beh對你ê身軀出；chit族beh khah強hit族；序大ê beh服事序細ê。
<sup>24</sup> 生產ê日期到，果然腹內是雙生ê。
<sup>25</sup> 頭一個出來ê，身體紅紅，thong身軀親像皮á衫；就kā伊號名做以掃。
<sup>26</sup> tè後伊ê小弟koh出來，伊ê手擒以掃ê腳後tiⁿ；就kā伊號名叫雅各。兩個kiáⁿ出世ê時，以撒tú-á六十歲。
<sup>27</sup> 兩個gín-á漸漸大；以掃gâu phah獵，常常tī山野；雅各做人恬靜，常常tòa布棚內。
<sup>28</sup> 以撒疼以掃，因為常常食伊ê野味。利百加疼雅各。
<sup>29</sup> 有一日雅各煮湯，以掃tùi山野tò來，厭倦到極。
<sup>30</sup> 以掃對雅各講，我真厭倦，求你用chit-ê紅ê湯hō͘我食；因為án-ni以掃亦名叫以東。
<sup>31</sup> 雅各講，你今á日用大kiáⁿ ê名份賣hō͘我。
<sup>32</sup> 以掃講，我to beh死lah；chit-ê大kiáⁿ ê名份，對tī我有啥利益？
<sup>33</sup> 雅各講，今á日你tio̍h對我chiù-chōa。伊就對伊chiù-chōa，將大kiáⁿ ê名份賣hō͘雅各。
<sup>34</sup> 雅各就將餅kap紅豆湯hō͘以掃；伊就lim食，起來做伊去；這就是以掃看輕大kiáⁿ ê名份。

</p></div><div class="p_right"><div class="chap">=== 創世記 · 第 25 章 ===</div><p>
<sup>1</sup> A-pek-la̍h-hán koh chhōa chi̍t ê bó͘, miâ kiò Ki-thó͘-la̍h.
<sup>2</sup> Ki-thó͘-la̍h kā i siⁿ Sim-lân, Iok-san, Bí-tàn, Bí-tiân, I-si-pa, Su-a.
<sup>3</sup> Iok-san siⁿ Sī-pa kap Tí-tàn.  Tí-tàn ê kiáⁿ-sun sī A-su-lī cho̍k, Lī-to͘-sī cho̍k, kap Lī-o͘-bí cho̍k.
<sup>4</sup> Bí-tiân ê kiáⁿ sī Í-hoat, Í-hut, Hap-lo̍k, A-pí-tāi, Í-le̍k-tāi;  chiah-ê lóng sī Ki-thó͘-la̍h ê kiáⁿ.
<sup>5</sup> A-pek-la̍h-hán chiong it-chhè só͘-ū-ê hō͘ Í-sat.
<sup>6</sup> A-pek-la̍h-hán chiong châi-bu̍t pun hō͘ i chiah ê sòe-î ê kiáⁿ;  thàn i pún-sin iáu oa̍h ê sî, chhe in lī-khui i ê kiáⁿ Í-sat khì tang-sì, kàu tang-pêng ê tōe.
<sup>7</sup> A-pek-la̍h-hán it-seng ê nî-ji̍t sī chi̍t-pah chhit-cha̍p gō͘ hè.
<sup>8</sup> A-pek-la̍h-hán chia̍h tn̂g hè-siū, chiâⁿ-chòe lāu-lâng, nî-hè móa-chiok, tn̄g-khùi sí, tò-chó͘.
<sup>9</sup> I ê kiáⁿ Í-sat, Í-si̍t-má-lī, chiong i bâi-chòng tī Be̍k-pí-la̍h ê hia̍t;  chit ê hia̍t tī Bān-lī ê thâu-chêng, Hek-lâng Só-hat ê kiáⁿ Í-hut-lûn ê chhân-tiong,
<sup>10</sup> chiū-sī A-pek-la̍h-hán tùi Hek-lâng só͘ bóe hit khu chhân.  A-pek-la̍h-hán kap i ê bó͘ Sat-la̍h lóng bâi-chòng tī-hia.
<sup>11</sup> A-pek-la̍h-hán sí liáu-āu, Siōng-tè sù-hok hō͘ i ê kiáⁿ Í-sat;  Í-sat óa-kūn Pí-jíⁿ-la̍h-hái-lâi khiā-khí.
<sup>12</sup> A-pek-la̍h-hán ê kiáⁿ Í-si̍t-má-lī ê sè-hē, kì tī ē-tóe:  Í-si̍t-má-lī chiū-sī Sat-la̍h ê lú-pī Ai-ki̍p lâng Hā-kah tùi A-pek-la̍h-hán só͘ siⁿ-ê.
<sup>13</sup> Í-si̍t-má-lī chiah ê kiáⁿ ê miâ, chiàu i ê miâ-jī sè-hē, chhin-chhiūⁿ ē-tóe:  Í-si̍t-má-lī ê tōa-kiáⁿ Nî-pâi-iok;  koh ū Ki-ta̍t, A-tek-pia̍t, Bí-pí-sam;
<sup>14</sup> Bí-si-má, Tō͘-má, Má-sat;
<sup>15</sup> Hap-tāi, Thê-má, I-tu̍t, Ná-hui-si, Ki-tí-má;
<sup>16</sup> chiah-ê chiū-sī Í-si̍t-má-lī ê kiáⁿ ê miâ;  chiàu in ê hiuⁿ-chhng iâⁿ-chē, chòe cha̍p-jī cho̍k ê cho̍k-tiúⁿ.
<sup>17</sup> Í-si̍t-má-lī it-seng hè-siū, chi̍t-pah saⁿ-cha̍p chhit;  khùi-tn̄g sí chiū tò-chó͘.
<sup>18</sup> I ê kiáⁿ-sun tòa tī Hap-hui-la̍h kàu Ai-ki̍p thâu-chêng ê Su-jíⁿ, beh khì A-su̍t ê lō͘;  khiā-khí tī i chèng hiaⁿ-tī ê thâu-chêng.
<sup>19</sup> A-pek-la̍h-hán ê kiáⁿ Í-sat ê sè-hē, kì tī ē-tóe:  A-pek-la̍h-hán siⁿ Í-sat;
<sup>20</sup> Í-sat chhōa Lī-pek-ka chòe bó͘ ê sî, tú-á sì-cha̍p hè.  I sī Pa-tàn-a-lân tōe ê A-lân lâng Pí-thó͘-lī ê cha-bó͘-kiáⁿ, A-lân lâng La̍h-pan ê sió-bē.
<sup>21</sup> Í-sat in-ūi i ê bó͘ bô siⁿ-kiáⁿ, thòe i kî-kiû Iâ-hô-hoa;  Iâ-hô-hoa ún-chún i só͘ kiû;  i ê bó͘ Lī-pek-ka chiū hoâi-īn.
<sup>22</sup> Gín-á tī i ê pak-lāi saⁿ-khoeh;  i chiū kóng, Nā sī chit-khoán, góa mih-sái án-ni?  Chiū khì mn̄g Iâ-hô-hoa.
<sup>23</sup> Iâ-hô-hoa kā i kóng, Nn̄g-kok tī lí pak-lāi, nn̄g-cho̍k beh tùi lí ê sin-khu chhut;  chit-cho̍k beh khah-kiông hit-cho̍k;  sī-tōa-ê beh ho̍k-sāi sī-sòe-ê.
<sup>24</sup> Seng-sán ê ji̍t-kî kàu, kó-jiân pak-lāi sī siang-siⁿ-ê.
<sup>25</sup> Thâu-chi̍t-ê chhut-lâi-ê, sin-thé âng-âng, thong sin-khu chhin-chhiūⁿ phê-á-saⁿ;  chiū kā i hō-miâ chòe Í-sò.
<sup>26</sup> Tè-āu i ê sió-tī koh chhut-lâi, i ê chhiú khîⁿ Í-sò ê kha-āu-tiⁿ;  chiū kā i hō-miâ kiò Ngá-kok.  Nn̄g ê kiáⁿ chhut-sì ê sî, Í-sat tú-á la̍k-cha̍p hè.
<sup>27</sup> Nn̄g ê gín-á chiām-chiām tōa;  Í-sò gâu phah-la̍h, siông-siông tī soaⁿ-iá;  Ngá-kok chòe-lâng thiâm-chēng, siông-siông tòa pò͘-pîⁿ-lāi.
<sup>28</sup> Í-sat thiàⁿ Í-sò, in-ūi siông-siông chia̍h i ê iá-bī. Lī-pek-ka thiàⁿ Ngá-kok.
<sup>29</sup> Ū chi̍t ji̍t Ngá-kok chú-thng, Í-sò tùi soaⁿ-iá tò-lâi, ià-siān kàu-ke̍k.
<sup>30</sup> Í-sò tùi Ngá-kok kóng, Góa chin ià-siān, kiû lí ēng chit ê âng ê thng hō͘ góa chia̍h;  in-ūi án-ni Í-sò ia̍h miâ kiò Í-tong.
<sup>31</sup> Ngá-kok kóng, Lí kin-á-ji̍t ēng tōa-kiáⁿ ê bêng-hūn bōe hō͘ góa.
<sup>32</sup> Í-sò kóng, Góa to beh sí lah;  chit ê tōa-kiáⁿ ê bêng-hūn, tùi tī góa ū siáⁿ lī-ek?
<sup>33</sup> Ngá-kok kóng, Kin-á-ji̍t lí tio̍h tùi góa chiù-chōa.  I chiū tùi i chiù-chōa, chiong tōa-kiáⁿ ê bêng-hūn bōe hō͘ Ngá-kok.
<sup>34</sup> Ngá-kok chiū chiong piáⁿ kap âng-tāu-thng hō͘ Í-sò;  i chiū lim-chia̍h, khí-lâi chòe i khì;  che chiū-sī Í-sò khòaⁿ-khin tōa-kiáⁿ ê bêng-hūn.

</p></div></div><div class="p_outer"><div class="p_left"> <div class="chap">=== 創世記 · 第 26 章 ===</div><p>
<sup>1</sup> 亞伯拉罕ê時，頭一pái飢荒以後，hit所在koh有飢荒。以撒就去Ki-la̍h-jíⁿ，到腓利士ê王A-pí-bí-le̍k hia。
<sup>2</sup> 耶和華對伊出現講，你m̄-thang落去埃及，tio̍h tòa tī我所指示你ê地。
<sup>3</sup> 你寄居tī chit-ê地，我beh kap你tī-teh，賜福你；因為我beh將chiah-ê地lóng hō͘你，kap你ê後裔；我beh堅固我對你ê父亞伯拉罕所chiù ê chōa。
<sup>4</sup> 我beh加添你ê後裔，親像天裡ê 星hiah-chōe；koh beh將chiah-ê地lóng hō͘你ê後裔；koh地上萬國beh因為你ê後裔得tio̍h福氣。
<sup>5</sup> 是因為亞伯拉罕聽我ê話，守我ê吩咐，我ê命令，我ê律例，我ê法度。
<sup>6</sup> 以撒khiā起Ki-la̍h-jíⁿ。
<sup>7</sup> Hit所在ê人問到伊ê bó͘；伊就講，伊是我ê小妹；m̄敢講，是我ê bó͘；心內想，驚了hit所在ê人為tio̍h利百加ê緣故thâi我；因為伊面貌真súi。
<sup>8</sup> 伊tī-hia已經久，腓利士王，A-pí-bí-le̍k，tùi窗á看；看見以撒kap伊ê bó͘利百加teh kún笑。
<sup>9</sup> A-pí-bí-le̍k叫以撒來，kā伊講，伊實在是你ê bó͘；你啥事講，伊是我ê小妹？以撒講，我心內想，驚了我為tio̍h伊來死。
<sup>10</sup> A-pí-bí-le̍k講，你對阮所做ê是甚麼事？百姓ê中間，險險有人kap你ê bó͘相kap睏；你就hō͘阮陷落罪。
<sup>11</sup> Tùi hit-tia̍p，A-pí-bí-le̍k就吩咐眾百姓講，凡若kha̍p-tio̍h chit人kap伊ê bó͘-ê，定tio̍h beh hō͘伊死。
<sup>12</sup> 以撒tī hit所在種作，hit年得tio̍h百倍；耶和華賜伊福氣。
<sup>13</sup> 伊就成做大，ná久ná大，到成做大富戶。
<sup>14</sup> 伊有羊群牛群，亦有chōe-chōe奴僕；腓利士人就怨妒伊。
<sup>15</sup> 當伊ê老父亞伯拉罕tī-teh ê日，伊ê老父ê奴僕所開ê井，腓利士人lóng kā伊塞去，用土thūn滿。
<sup>16</sup> A-pí-bí-le̍k kā以撒講，你tio̍h離開阮去，因為你比阮嶄然khah強盛。
<sup>17</sup> 以撒就離開hia，tī Ki-la̍h-jíⁿ ê山谷搭布棚，tiàm hia khiā起。
<sup>18</sup> 當伊ê老父亞伯拉罕tī-teh ê日，所開hiah-ê水井，到亞伯拉罕死後，hō͘腓利士人thūn去；以撒重再kā伊開；猶原照in老父所號ê名來名hiah-ê井。
<sup>19</sup> 以撒ê奴僕tī山谷teh掘，tú-tio̍h一個活水ê井。
<sup>20</sup> Ki-la̍h-jíⁿ ê牧者kap以撒ê牧者相爭，講，Chit-ê水是阮ê。以撒就號hit-ê井ê名叫Ai-sek；因為in kap伊相爭。
<sup>21</sup> In koh 開一個井，為chit-ê井koh相爭；就叫伊ê名Se-thê-ná。
<sup>22</sup> 離開hia koh 開一個井；in無為chit-ê井koh相爭；就kā伊號名Lī-hô-pek；是講，耶和華taⁿ hō͘阮開闊ê地；阮beh tī chit-ê地興旺。
<sup>23</sup> 以撒tùi hia上去別士巴。
<sup>24</sup> Hit暝耶和華對伊出現講，我是你ê老父亞伯拉罕ê上帝，m̄免驚；因為我kap你tī-teh，beh賜福你，hō͘你ê後裔興旺，lóng是為tio̍h我ê奴僕亞伯拉罕ê緣故。
<sup>25</sup> 伊就tī-hia起一座壇，求叫耶和華ê名，tī-hia搭伊ê布棚。以撒ê奴僕就tī-hia開一個井。
<sup>26</sup> A-pí-bí-le̍k kap伊ê朋友A-hō͘-sat以及伊ê軍長Hui-kok，tùi Ki-la̍h-jíⁿ來見伊。
<sup>27</sup> 以撒對in講，Lín既然怨恨我，kah我離開lín；taⁿ啥事來我chia？
<sup>28</sup> In講，阮明明看見耶和華kap你tī-teh，m̄值tio̍h咱中間你阮chiù-chōa，hō͘阮kap你立約；
<sup>29</sup> 你無害阮，親像阮未bat kha̍p-tio̍h你，獨獨好款待你，送你安然tò去；taⁿ你是耶和華賜福ê。
<sup>30</sup> 以撒就為in設筵席，in就食就lim。
<sup>31</sup> 透早起來，大家chiù-chōa；以撒送in起身，in就安然離開伊去。
<sup>32</sup> Siâng hit日，以撒ê奴僕來，將in開井ê事通知伊；講，阮得tio̍h水lah。
<sup>33</sup> 伊就叫hit-ê井ê名叫Sī-pa；所以到今á日hit-ê城ê名叫做別士巴。
<sup>34</sup> 以掃四十歲ê時，娶Hek人Pí-lī ê cha-bó͘-kiáⁿ Iû-tek，kap Hek人Í-lûn ê cha-bó͘-kiáⁿ Pa-si̍t-boat做bó͘。
<sup>35</sup> Chit兩個婦人人常常hō͘以撒kap利百加心內大憂悶。

</p></div><div class="p_right"><div class="chap">=== 創世記 · 第 26 章 ===</div><p>
<sup>1</sup> A-pek-la̍h-hán ê sî, thâu-chi̍t-pái ki-hng í-āu, hit só͘-chāi koh ū ki-hng.  Í-sat chiū khì Ki-la̍h-jíⁿ, kàu Hui-lī-sū ê ông A-pí-bí-le̍k hia.
<sup>2</sup> Iâ-hô-hoa tùi i chhut-hiān kóng, Lí m̄-thang lo̍h-khì Ai-ki̍p, tio̍h tòa tī Góa só͘ chí-sī lí ê tōe.
<sup>3</sup> Lí kià-ku tī chit ê tōe, Góa beh kap lí tī-teh, sù-hok lí;  in-ūi Góa beh chiong chiah ê tōe lóng hō͘ lí, kap lí ê hō͘-è;  Góa beh kian-kò͘ Góa tùi lí ê pē A-pek-la̍h-hán só͘ chiù ê chōa.
<sup>4</sup> Góa beh ke-thiⁿ lí ê hō͘-è, chhin-chhiūⁿ thiⁿ-ni̍h ê chhiⁿ hiah-chōe;  koh beh chiong chiah ê tōe lóng hō͘ lí ê hō͘-è;  koh tōe-chiūⁿ bān-kok beh in-ūi lí ê hō͘-è tit-tio̍h hok-khì.
<sup>5</sup> Sī in-ūi A-pek-la̍h-hán thiaⁿ Góa ê ōe, siú Góa ê hoan-hù, Góa ê bēng-lēng, Góa ê lu̍t-lē, góa ê hoat-tō͘.
<sup>6</sup> Í-sat khiā-khí Ki-la̍h-jíⁿ .
<sup>7</sup> Hit só͘-chāi ê lâng mn̄g kàu i ê bó͘;  i chiū kóng, I sī góa ê sió-bē;  m̄-káⁿ kóng, Sī góa ê bó͘;  sim-lāi siūⁿ, Kiaⁿ-liáu hit só͘-chāi ê lâng ūi-tio̍h Lī-pek-ka ê iân-kò͘ thâi góa;  in-ūi i bīn-māu chin súi.
<sup>8</sup> I tī-hia í-keng kú, Hui-lī-sū ông, A-pí-bí-le̍k, tùi thang-á khòaⁿ;  khòaⁿ-kìⁿ Í-sat kap i ê bó͘ Lī-pek-ka teh kún-chhiò.
<sup>9</sup> A-pí-bí-le̍k kiò Í-sat lâi, kā i kóng, I si̍t-chāi sī lí ê bó͘;  lí siáⁿ-sū kóng, I sī góa ê sió-bē?  Í-sat kóng, Góa sim-lāi siūⁿ, kiaⁿ-liáu góa ūi-tio̍h i lâi sí.
<sup>10</sup> A-pí-bí-le̍k kóng, Lí tùi goán só͘-chòe-ê sī sím-mi̍h sū?  peh-sìⁿ ê tiong-kan, hiám-hiám ū lâng kap lí ê bó͘ saⁿ-kap khùn;  lí chiū hō͘ goán hām-lo̍h chōe.
<sup>11</sup> Tùi hit-tia̍p A-pí-bí-le̍k chiū hoan-hù chèng peh-sìⁿ kóng, Hoān-nā kha̍p-tio̍h chit-lâng kap i ê bó͘-ê, tiāⁿ-tio̍h beh hō͘ i sí.
<sup>12</sup> Í-sat tī hit só͘-chāi chèng-choh, hit-nî tit-tio̍h pah-pē;  Iâ-hô-hoa sù i hok-khì.
<sup>13</sup> I chiū chiâⁿ-chòe tōa, ná-kú ná-tōa, kàu chiâⁿ-chòe tōa hù-hō͘.
<sup>14</sup> I ū iûⁿ-kûn gû-kûn, ia̍h ū chōe-chōe lô͘-po̍k;  Hui-lī-sū lâng chiū oàn-tò͘ i.
<sup>15</sup> Tng i ê lāu-pē A-pek-la̍h-hán tī-teh ê ji̍t, i ê lāu-pē ê lô͘-po̍k só͘ khui ê chíⁿ, Hui-lī-sū lâng lóng kā i that-khì, ēng thô͘ thūn-móa.
<sup>16</sup> A-pí-bí-le̍k kā Í-sat kóng, Lí tio̍h lī-khui goán khì, in-ūi lí pí goán chám-jiân khah kiông-sēng.
<sup>17</sup> Í-sat chiū lī-khui hia, tī Ki-la̍h-jíⁿ ê soaⁿ-kok tah pò͘-pîⁿ, tiàm hia khiā-khí.
<sup>18</sup> Tng i ê lāu-pē A-pek-la̍h-hán tī-teh ê ji̍t, só͘ khui hiah ê chúi-chíⁿ, kàu A-pek-la̍h-hán sí-āu, hō͘ Hui-lī-sū lâng thūn-khì;  Í-sat têng-chài kā i khui;  iû-goân chiàu in lāu-pē só͘ hō ê miâ lâi miâ hiah ê chíⁿ.
<sup>19</sup> Í-sat ê lô͘-po̍k tī soaⁿ-kok teh ku̍t, tú-tio̍h chi̍t ê oa̍h-chúi ê chíⁿ.
<sup>20</sup> Ki-la̍h-jíⁿ ê bo̍k-chiá kap Í-sat ê bo̍k-chiá saⁿ-chiⁿ, kóng, Chit ê chúi sī goán-ê.  Í-sat chiū hō hit ê chíⁿ ê miâ kiò Ai-sek;  in-ūi in kap i saⁿ-chiⁿ.
<sup>21</sup> In koh khui chi̍t ê chíⁿ, ūi chit ê chíⁿ koh saⁿ-chiⁿ;  chiū kiò i ê miâ Se-thê-ná.
<sup>22</sup> Lī-khui hia koh khui chi̍t ê chíⁿ;  in bô ūi chit ê chíⁿ koh saⁿ-chiⁿ;  chiū kā i hō miâ Lī-hô-pek;  sī kóng, Iâ-hô-hoa taⁿ hō͘ goán khui-khoah ê tōe;  goán beh tī chit ê tōe heng-ōng.
<sup>23</sup> Í-sat tùi hia chiūⁿ-khì Pia̍t-sī-pa.
<sup>24</sup> Hit-mî Iâ-hô-hoa tùi i chhut-hiān kóng, Góa sī lí ê lāu-pē A-pek-la̍h-hán ê Siōng-tè, m̄-bián kiaⁿ;  in-ūi Góa kap lí tī-teh, beh sù-hok lí, hō͘ lí ê hō͘-è heng-ōng, lóng sī ūi-tio̍h Góa ê lô͘-po̍k A-pek-la̍h-hán ê iân-kò͘.
<sup>25</sup> I chiū tī-hia khí chi̍t chō tôaⁿ, kiû-kiò Iâ-hô-hoa ê miâ, tī-hia tah i ê pò͘-pîⁿ.  Í-sat ê lô͘-po̍k chiū tī-hia khui chi̍t ê chíⁿ.
<sup>26</sup> A-pí-bí-le̍k kap i ê pêng-iú A-hō͘-sat í-ki̍p i ê kun-tiúⁿ Hui-kok, tùi Ki-la̍h-jíⁿ lâi kìⁿ-i.
<sup>27</sup> Í-sat tùi in kóng, Lín kì-jiân oàn-hūn góa, kah góa lī-khui lín;  taⁿ siáⁿ-sū lâi góa chia?
<sup>28</sup> In kóng, Goán bêng-bêng khòaⁿ-kìⁿ Iâ-hô-hoa kap lí tī-teh, m̄-ta̍t-tio̍h lán tiong-kan lí goán chiù-chōa, hō͘ goán kap lí li̍p-iok;
<sup>29</sup> lí bô hāi goán, chhin-chhiūⁿ goán bē-bat kha̍p-tio̍h lí, to̍k-to̍k hó khoán-thāi lí, sàng lí an-jiân tò-khì;  taⁿ lí sī Iâ-hô-hoa sù-hok-ê.
<sup>30</sup> Í-sat chiū ūi in siat iân-sia̍h, in chiū chia̍h chiū lim.
<sup>31</sup> Thàu-chá khí-lâi, tāi-ke chiù-chōa;  Í-sat sàng in khí-sin, in chiū an-jiân lī-khui i khì.
<sup>32</sup> Siâng hit-ji̍t, Í-sat ê lô͘-po̍k lâi, chiong in khui-chíⁿ ê sū thong-ti i;  kóng, Goán tit-tio̍h chúi lah.
<sup>33</sup> I chiū kiò hit ê chíⁿ ê miâ kiò Sī-pa;  só͘-í kàu kin-á-ji̍t hit ê siâⁿ ê miâ kiò-chòe Pia̍t-sī-pa.
<sup>34</sup> Í-sò sì-cha̍p hè ê sî, chhōa Hek-lâng Pí-lī ê cha-bó͘-kiáⁿ Iû-tek, kap Hek-lâng Í-lûn ê cha-bó͘-kiáⁿ Pa-si̍t-boat chòe bó͘.
<sup>35</sup> Chit nn̄g ê hū-jîn-lâng siông-siông hō͘ Í-sat kap Lī-pek-ka sim-lāi tōa iu-būn.

</p></div></div><div class="p_outer"><div class="p_left"> <div class="chap">=== 創世記 · 第 27 章 ===</div><p>
<sup>1</sup> 以撒年老，目睭花bōe看見，就叫伊ê大kiáⁿ以掃來，kā伊講，我ê kiáⁿ ah；伊應講，我tī-chia。
<sup>2</sup> 講，我taⁿ老lah，m̄知tah-lo̍h一日beh死。
<sup>3</sup> Taⁿ kia̍h你ê ke-si，就是箭袋kap弓，去山裡，kā我phah獵，
<sup>4</sup> 照我所合意ê，煮hō͘伊好滋味，捧來hō͘我，我thang食；hō͘我tī未死ê事先kā你祝福。
<sup>5</sup> 以撒kā伊ê kiáⁿ以掃講話ê時，利百加聽見。以掃去山裡beh phah獵，thang帶tò來。
<sup>6</sup> 利百加就對伊ê kiáⁿ雅各講，你看，我聽見lín老父kā你ê兄以掃講，
<sup>7</sup> 你將野獸kā我帶來，kā我煮hō͘伊好滋味，hō͘我食；我beh tī未死ê事先，tī耶和華ê面前kā你祝福。
<sup>8</sup> Taⁿ我ê kiáⁿ，你tio̍h聽我ê話，照我所吩咐你ê。
<sup>9</sup> 你去羊群hia，kā我掠兩隻肥ê山羊á來；我beh kā你ê老父煮好ê味素，照伊所合意ê。
<sup>10</sup> 你捧去lín老父hia，hō͘伊食；hō͘伊tī未死ê事先kā你祝福。
<sup>11</sup> 雅各對伊ê老母利百加講，M̄-kú我ê兄以掃身軀有毛，我是光滑。
<sup>12</sup> 設使我ê老父摸tio̍h我，beh看我做欺騙人ê，我就招咒詛；無得tio̍h祝福。
<sup>13</sup> 伊ê老母講，我ê kiáⁿ ah，你招ê咒詛歸tī我；做你聽我ê話，去掠來hō͘我。
<sup>14</sup> 伊就去掠來hō͘伊ê老母；老母就煮好ê滋味，照老父所合意ê。
<sup>15</sup> 利百加koh hiaⁿh大kiáⁿ以掃收tī伊家內ê súi衫，kā伊ê細kiáⁿ雅各穿。
<sup>16</sup> Koh用山羊á皮包雅各ê手，kap伊頷頸光滑ê位。
<sup>17</sup> 就將所煮ê好滋味kap餅，hē tī伊ê kiáⁿ雅各ê手。
<sup>18</sup> 雅各到in老父hia，講，我ê父ah；伊講，我tī-chia；我ê kiáⁿ，你是chī-chūi？
<sup>19</sup> 雅各對伊ê老父講，我是你ê大kiáⁿ以掃；我已經照你所吩咐我ê去行；請你起來坐，食我所phah-tio̍h-ê，好thang kā我祝福。
<sup>20</sup> 以撒對伊ê kiáⁿ講，我ê kiáⁿ，你怎樣chiah快得tio̍h？伊講，因為你ê上帝耶和華hō͘我好遭遇來得tio̍h。
<sup>21</sup> 以撒kā雅各講，我ê kiáⁿ ah，你近óa來，我beh摸你，看你真正是我ê kiáⁿ以掃，á m̄是。
<sup>22</sup> 雅各就óa近伊ê老父以撒；伊就摸伊講，聲，是雅各ê聲；手，是以掃ê手。
<sup>23</sup> 以撒分別bōe明，因為伊ê手有毛，親像伊ê兄以掃ê手；就kā伊祝福。
<sup>24</sup> Koh講，你真正是我ê kiáⁿ以掃mah？伊講，我是。
<sup>25</sup> 以撒講，捧來hō͘我，我beh食我ê kiáⁿ所得tio̍h ê野味，好thang kā你祝福。就捧hō͘伊，伊就食；亦捧酒hō͘伊，伊就lim。
<sup>26</sup> 伊ê老父以撒對伊講，我ê kiáⁿ，進前來chim我。
<sup>27</sup> 伊就進前，chim伊ê老父；伊ê老父phīⁿ-tio̍h伊ê衫ê芳味，就kā伊祝福講：	我ê kiáⁿ ê芳味，	親像耶和華賜福ê田ê芳味；
<sup>28</sup> 願上帝賞賜你天頂ê甘露；	世上ê肥地，	五穀kap新ê酒真chōe；
<sup>29</sup> 眾百姓服事你，	列國跪拜你，	你做你兄弟ê主，	你ê老母ê kiáⁿ跪拜你；	咒詛你ê受咒詛，	祝福你ê得tio̍h福氣。
<sup>30</sup> 以撒kā雅各祝福明白，雅各tú-tú tùi伊ê老父以撒hia出來，伊ê兄以掃phah獵tò來。
<sup>31</sup> 伊亦煮好ê味素，捧來hō͘伊ê老父，講，我ê父ah，請起來食kiáⁿ所phah-tio̍h-ê，好thang kā我祝福。
<sup>32</sup> 伊ê老父以撒kā伊講，你是chī-chūi？伊講，我是你ê kiáⁿ，就是你ê大kiáⁿ，以掃。
<sup>33</sup> 以撒大驚，ngia̍uh-ngia̍uh-chhoah，講，He是chī-chūi，你未來ê事先，捧伊所phah-tio̍h-ê來hō͘我；我食伊，kā伊祝福？伊的確beh得tio̍h福氣。
<sup>34</sup> 以掃聽見老父ê話，開聲叫苦大哭；對伊ê老父講，我ê父ah，我，你亦tio̍h kā我祝福。
<sup>35</sup> 以撒講，你ê小弟用詭計來，搶你ê福份。
<sup>36</sup> 以掃講，伊名做雅各，kiám無真合mah？伊欺騙我兩pái；前搶我大kiáⁿ ê名份；你看，taⁿ伊koh搶我ê福份。Koh講，Kiám無留一個thang kā我祝福mah？
<sup>37</sup> 以撒應以掃講，我已經立伊做你ê主，亦將伊ê眾兄弟hō͘伊做奴僕；亦用五穀新酒養飼伊；我ê kiáⁿ ah，taⁿ我iáu能kā你做甚麼？
<sup>38</sup> 以掃kā伊ê老父講，父ah，你ê祝福kiám只有一pái mah？我ê父ah，我，你亦tio̍h kā我祝福。
<sup>39</sup> 以掃開聲啼哭。伊ê老父以撒應伊，講：	你所khiā起ê，beh有世上ê肥地，	亦有天頂ê甘露；
<sup>40</sup> 你beh óa靠刀劍度活，koh beh服事你ê小弟；	到你奮興ê時，	Beh對你ê頷頸滾開伊ê牛擔。
<sup>41</sup> 以掃因為伊ê老父kā雅各祝福氣，就怨恨雅各；心內講，為老父teng-iu ê時近lah；到hit時，我beh thâi死我ê小弟雅各。
<sup>42</sup> 有人將伊ê大kiáⁿ以掃ê話kā利百加講；伊就差人去叫伊ê細kiáⁿ雅各來，kā伊講，你ê兄以掃beh thâi你，來消伊ê恨氣。
<sup>43</sup> Taⁿ我ê kiáⁿ，你tio̍h聽我ê話；起來，走去哈蘭，我ê兄拉班hia；
<sup>44</sup> kap伊tiàm幾日，thèng候你ê兄受氣消。
<sup>45</sup> 到你ê兄受氣soah，bōe記得你對伊所做ê事，hit時我就差人chhōa你tùi hia tò來。我啥事一日失落lín兩人？
<sup>46</sup> 利百加kā以撒講，我因為chiah-ê Hek人ê cha-bó͘-kiáⁿ，連性命都 m̄-ài。設使雅各也娶chit所在ê cha-bó͘-kiáⁿ做bó͘，親像Hek人ê cha-bó͘-kiáⁿ hit款，我活有啥路用？

</p></div><div class="p_right"><div class="chap">=== 創世記 · 第 27 章 ===</div><p>
<sup>1</sup> Í-sat nî-lāu, ba̍k-chiu hoe bōe khòaⁿ-kìⁿ, chiū kiò i ê tōa-kiáⁿ Í-sò lâi, kā i kóng, Góa ê kiáⁿ ah;  i ìn kóng, Góa tī-chia.
<sup>2</sup> Kóng, Góa taⁿ lāu lah, m̄-chai tah-lo̍h chi̍t-ji̍t beh sí.
<sup>3</sup> Taⁿ kia̍h lí ê ke-si, chiū-sī chìⁿ-tē kap keng, khì soaⁿ-ni̍h, kā góa phah-la̍h,
<sup>4</sup> chiàu góa só͘ kah-ì ê, chú hō͘ i hó chu-bī, phâng-lâi hō͘ góa, góa thang chia̍h;  hō͘ góa tī bē sí ê tāi-seng kā lí chiok-hok.
<sup>5</sup> Í-sat kā i ê kiáⁿ Í-sò kóng-ōe ê sî, Lī-pek-ka thiaⁿ-kìⁿ.  Í-sò khì soaⁿ-ni̍h beh phah-la̍h, thang tòa tò-lâi.
<sup>6</sup> Lī-pek-ka chiū tùi i ê kiáⁿ Ngá-kok kóng, Lí khòaⁿ, góa thiaⁿ-kìⁿ lín lāu-pē kā lí ê hiaⁿ Í-sò kóng,
<sup>7</sup> Lí chiong iá-siù kā góa tòa-lâi, kā góa chú hō͘ i hó chu-bī, hō͘ góa chia̍h;  góa beh tī bē sí ê tāi-seng, tī Iâ-hô-hoa ê bīn-chêng kā lí chiok-hok.
<sup>8</sup> Taⁿ góa ê kiáⁿ, lí tio̍h thiaⁿ góa ê ōe, chiàu góa só͘ hoan-hù lí-ê.
<sup>9</sup> Lí khì iûⁿ-kûn hia, kā góa lia̍h nn̄g chiah pûi ê soaⁿ-iûⁿ-á lâi;  góa beh kā lí ê lāu-pē chú hó ê bī-sò͘, chiàu i só͘ kah-ì-ê.
<sup>10</sup> Lí phâng-khì lín lāu-pē hia, hō͘ i chia̍h;  hō͘ i tī bē sí ê tāi-seng kā lí chiok-hok.
<sup>11</sup> Ngá-kok tùi i ê lāu-bú Lī-pek-ka kóng, M̄-kú góa ê hiaⁿ Í-sò sin-khu ū mn̂g, góa sī kng-ku̍t.
<sup>12</sup> Siat-sú góa ê lāu-pē bong-tio̍h góa, beh khòaⁿ góa chòe khi-phiàn lâng-ê, góa chiū chio chiù-chó͘;  bô tit-tio̍h chiok-hok.
<sup>13</sup> I ê lāu-bú kóng, Góa ê kiáⁿ ah, lí chio ê chiù-chó͘ kui tī góa;  chòe lí thiaⁿ góa ê ōe, khì lia̍h lâi hō͘ góa.
<sup>14</sup> I chiū khì lia̍h lâi hō͘ i ê lāu-bú;  lāu-bú chiū chú hó ê chu-bī, chiàu lāu-pē só͘ kah-ì-ê.
<sup>15</sup> Lī-pek-ka koh hiaⁿh tōa-kiáⁿ Í-sò siu tī i ke-lāi ê súi-saⁿ, kā i ê sòe-kiáⁿ Ngá-kok chhēng.
<sup>16</sup> Koh ēng soaⁿ-iûⁿ-á phê pau Ngá-kok ê chhiú, kap i ām-kún kng-ku̍t ê ūi.
<sup>17</sup> Chiū chiong só͘ chú ê hó chu-bī kap piáⁿ, hē tī i ê kiáⁿ Ngá-kok ê chhiú.
<sup>18</sup> Ngá-kok kàu in lāu-pē hia, kóng, Góa ê pē ah;  i kóng, Góa tī-chia;  góa ê kiáⁿ, lí sī chī-chūi?
<sup>19</sup> Ngá-kok tùi i ê lāu-pē kóng, Góa sī lí ê tōa-kiáⁿ Í-sò;  góa í-keng chiàu lí só͘ hoan-hù góa-ê khì kiâⁿ;  chhiáⁿ lí khí-lâi chē, chia̍h góa só͘ phah-tio̍h-ê, hó thang kā góa chiok-hok.
<sup>20</sup> Í-sat tùi i ê kiáⁿ kóng, Góa ê kiáⁿ, lí cháiⁿ-iūⁿ chiah khoài tit-tio̍h?  I kóng, In-ūi lí ê Siōng-tè Iâ-hô-hoa hō͘ góa hó cho-gū lâi tit-tio̍h.
<sup>21</sup> Í-sat kā Ngá-kok kóng, Góa ê kiáⁿ ah, lí kūn-óa-lâi, góa beh bong lí, khòaⁿ lí chin-chiàⁿ sī góa ê kiáⁿ Í-sò, á m̄-sī.
<sup>22</sup> Ngá-kok chiū óa-kūn i ê lāu-pē Í-sat;  i chiū bong i kóng, Siaⁿ, sī Ngá-kok ê siaⁿ;  chhiú, sī Í-sò ê chhiú.
<sup>23</sup> Í-sat hun-piat bōe bêng, in-ūi i ê chhiú ū mn̂g, chhin-chhiūⁿ i ê hiaⁿ Í-sò ê chhiú;  chiū kā i chiok-hok.
<sup>24</sup> Koh kóng, Lí chin-chiàⁿ sī góa ê kiáⁿ Í-sò mah?  I kóng, Góa sī.
<sup>25</sup> Í-sat kóng, Phâng-lâi hō͘ góa, góa beh chia̍h góa ê kiáⁿ só͘ tit-tio̍h ê iá-bī, hó thang kā lí chiok-hok.  Chiū phâng hō͘ i, i chiū chia̍h;  ia̍h phâng chiú hō͘ i, i chiū lim.
<sup>26</sup> I ê lāu-pē Í-sat tùi i kóng, Góa ê kiáⁿ, chìn-chêng lâi chim góa.
<sup>27</sup> I chiū chìn-chêng, chim i ê lāu-pē;  i ê lāu-pē phīⁿ-tio̍h i ê saⁿ ê phang-bī, chiū kā i chiok-hok kóng:	Góa ê kiáⁿ ê phang-bī,	Chhin-chhiūⁿ Iâ-hô-hoa sù-hok ê chhân ê phang-bī;
<sup>28</sup> Goān Siōng-tè siúⁿ-sù lí thiⁿ-téng ê kam-lō͘;	Sè-chiūⁿ ê pûi-tōe,	Gō͘-kak kap sin ê chiú chin-chōe;
<sup>29</sup> Chèng peh-sìⁿ ho̍k-sāi lí,	Lia̍t-kok kūi-pài lí,	Lí chòe lí hiaⁿ-tī ê chú,	Lí ê lāu-bú ê kiáⁿ kūi-pài lí;	Chiù-chó͘ lí-ê siū chiù-chó͘,	Chiok-hok lí-ê tit-tio̍h hok-khì.
<sup>30</sup> Í-sat kā Ngá-kok chiok-hok bêng-pe̍k, Ngá-kok tú-tú tùi i ê lāu-pē Í-sat hia chhut-lâi, i ê hiaⁿ Í-sò phah-la̍h tò-lâi.
<sup>31</sup> I ia̍h chú hó ê bī-sò͘, phâng-lâi hō͘ i ê lāu-pē, kóng, Góa ê pē ah, chhiáⁿ khí-lâi chia̍h kiáⁿ só͘ phah-tio̍h-ê, hó thang kā góa chiok-hok.
<sup>32</sup> I ê lāu-pē Í-sat kā i kóng, Lí sī chī-chūi?  I kóng, Góa sī lí ê kiáⁿ, chiū-sī lí ê tōa-kiáⁿ, Í-sò.
<sup>33</sup> Í-sat tōa-kiaⁿ, ngia̍uh-ngia̍uh-chhoah, kóng, He sī chī-chūi, lí bē lâi ê tāi-seng, phâng i só͘ phah-tio̍h-ê lâi hō͘ góa;  góa chia̍h i, kā i chiok-hok?  i tek-khak beh tit-tio̍h hok-khì.
<sup>34</sup> Í-sò thiaⁿ-kìⁿ lāu-pē ê ōe, khui-siaⁿ kiò-khó͘ tōa-khàu;  tùi i ê lāu-pē kóng, Góa ê pē ah, góa, lí ia̍h tio̍h kā góa chiok-hok.
<sup>35</sup> Í-sat kóng, Lí ê sió-tī ēng khúi-kè lâi, chhiúⁿ lí ê hok-hūn.
<sup>36</sup> Í-sò kóng, I miâ-chòe Ngá-kok, kiám bô chin ha̍p mah?  i khi-phiàn góa nn̄g-pái;  chêng chhiúⁿ góa tōa-kiáⁿ ê bêng-hūn;  lí khòaⁿ, taⁿ i koh chhiúⁿ góa ê hok-hūn.  Koh kóng, Kiám bô lâu chi̍t-ê thang kā góa chiok-hok mah?
<sup>37</sup> Í-sat ìn Í-sò kóng, Góa í-keng li̍p i chòe lí ê chú, ia̍h chiong i ê chèng hiaⁿ-tī hō͘ i chòe lô͘-po̍k;  ia̍h ēng gō͘-kak sin-chiú iúⁿ-chhī i;  góa ê kiáⁿ ah, taⁿ góa iáu ōe kā lí chòe sím-mi̍h?
<sup>38</sup> Í-sò kā i ê lāu-pē kóng, Pē ah, lí ê chiok-hok kiám chí-ū chi̍t-pái mah?  Góa ê pē ah, góa, lí ia̍h tio̍h kā góa chiok-hok.
<sup>39</sup> Í-sò khui-siaⁿ thî-khàu.  I ê lāu-pē Í-sat ìn i, kóng:	Lí só͘ khiā-khí-ê, beh ū sè-chiūⁿ ê pûi-tōe,	Ia̍h ū thiⁿ-téng ê kam-lō͘;
<sup>40</sup> Lí beh óa-khò to-kiàm tō͘-oa̍h, koh beh ho̍k-sāi lí ê sió-tī;	Kàu lí hùn-heng ê sî,	Beh tùi lí ê ām-kún kùn-khui i ê gû-taⁿ.
<sup>41</sup> Í-sò in-ūi i ê lāu-pē kā Ngá-kok chiok hok-khì, chiū oàn-hūn Ngá-kok;  sim-lāi kóng, Ūi lāu-pē teng-iu ê sî kūn-lah;  kàu hit-sî, góa beh thâi-sí góa ê sió-tī Ngá-kok.
<sup>42</sup> Ū lâng chiong i ê tōa-kiáⁿ Í-sò ê ōe kā Lī-pek-ka kóng;  i chiū chhe lâng khì kiò i ê sòe-kiáⁿ Ngá-kok lâi, kā i kóng, Lí ê hiaⁿ Í-sò beh thâi lí, lâi siau i ê hūn-khì.
<sup>43</sup> Taⁿ góa ê kiáⁿ, lí tio̍h thiaⁿ góa ê ōe;  khí-lâi, cháu khì Hap-lân, góa ê hiaⁿ La̍h-pan hia;
<sup>44</sup> kap i tiàm kúi-ji̍t, thèng-hāu lí ê hiaⁿ siū-khì siau.
<sup>45</sup> Kàu lí ê hiaⁿ siū-khì soah, bōe kì-tit lí tùi i só͘ chòe ê sū, hit-sî góa chiū chhe lâng chhōa lí tùi hia tò-lâi.  Góa siáⁿ-sū chi̍t-ji̍t sit-lo̍h lín nn̄g-lâng?
<sup>46</sup> Lī-pek-ka kā Í-sat kóng, Góa in-ūi chiah ê Hek-lâng ê cha-bó͘-kiáⁿ, liân sìⁿ-miā to m̄-ài.  Siat-sú Ngá-kok iā chhōa chit só͘-chāi ê cha-bó͘-kiáⁿ chòe bó͘, chhin-chhiūⁿ Hek-lâng ê cha-bó͘-kiáⁿ hit-khoán, góa oa̍h ū siáⁿ lō͘-ēng?

</p></div></div><div class="p_outer"><div class="p_left"> <div class="chap">=== 創世記 · 第 28 章 ===</div><p>
<sup>1</sup> 以撒叫雅各來，kā伊祝福，亦吩咐伊講，你m̄-thang娶迦南ê cha-bó͘-gín-á做bó͘。
<sup>2</sup> 你起來，去Pa-tàn-a-lân，到你ê外公Pí-thó͘-lī ê家；tī你ê母舅拉班cha-bó͘-kiáⁿ ê中間，娶一個做bó͘。
<sup>3</sup> 願全能ê上帝賜福你，hō͘你生湠真chōe，成做chōe-chōe族。
<sup>4</sup> Koh將所應允亞伯拉罕ê福氣hō͘你，kap你ê後裔；hō͘你承接你所寄居ê地，就是上帝所hō͘亞伯拉罕ê。
<sup>5</sup> 以撒差雅各去；伊就去Pa-tàn-a-lân；到A-lân人Pí-thó͘-lī ê kiáⁿ拉班hia；伊是雅各以掃ê母舅。
<sup>6</sup> 以掃看見以撒kā雅各祝福，koh差伊去Pa-tàn-a-lân，beh tùi hia娶bó͘；亦看見祝福伊ê時，吩咐伊講，M̄-thang娶迦南ê cha-bó͘-gín-á做bó͘；
<sup>7</sup> koh看見雅各聽父母ê話，去Pa-tàn-a-lân；
<sup>8</sup> 以掃就知迦南ê cha-bó͘-gín-á，伊ê老父以撒m̄中意；
<sup>9</sup> 以掃就去以實瑪利hia，tī伊hiah-ê bó͘以外，koh娶Má-hap-la̍h做bó͘；伊是亞伯拉罕ê kiáⁿ以實瑪利ê cha-bó͘-kiáⁿ，Nî-pâi-iok ê小妹。
<sup>10</sup> 雅各離開別士巴，ǹg哈蘭去。
<sup>11</sup> 到一所在，因為日落，就tī-hia歇暝；tùi hiah-ê石頭ê中間，the̍h一塊做枕頭，tī-hia睏。
<sup>12</sup> 夢見有梯khiā tī地裡，梯頂抵天；有上帝ê使者tī梯裡teh上落。
<sup>13</sup> 耶和華khiā tī梯頂，講，我是耶和華你ê祖亞伯拉罕ê上帝，亦是以撒ê上帝。我beh將你現在所睏ê地賞賜你，kap你ê後裔。
<sup>14</sup> 你ê後裔beh親像地上ê土沙；你beh tùi東西南北來發展；地上萬族beh因為你kap你ê後裔得tio̍h福氣。
<sup>15</sup> 我亦kap你tī-teh，你無論去tah-lo̍h，我beh保護你；亦beh chhōa你tò來chit所在，lóng無放sak你，到我成對你所講ê。
<sup>16</sup> 雅各睏醒講，耶和華真正tī-chia，我竟然m̄知。
<sup>17</sup> 就驚講，Chit所在到chiah thang 驚！m̄是別項，這是上帝ê厝，這是天ê門。
<sup>18</sup> 雅各早早起來，將伊做枕頭ê石khiā做柱；倒油tī頂面。
<sup>19</sup> 就名hit所在叫Pek-te̍k-lī，chit-ê城本名Lō͘-su。
<sup>20</sup> 雅各下願講，上帝若kap我tī-teh，tī我所行ê路保護我，koh hō͘我有物thang食，有衫thang穿，
<sup>21</sup> hō͘我安然tò來我ê父ê厝，就耶和華的確做我ê上帝。
<sup>22</sup> 我所khiā做柱ê石beh做上帝ê厝；見若你所賞賜我ê，我beh將十份ê一份獻hō͘你。

</p></div><div class="p_right"><div class="chap">=== 創世記 · 第 28 章 ===</div><p>
<sup>1</sup> Í-sat kiò Ngá-kok lâi, kā i chiok-hok, ia̍h hoan-hù i kóng, Lí m̄-thang chhōa Ka-lâm ê cha-bó͘-gín-á chòe bó͘.
<sup>2</sup> Lí khí-lâi, khì Pa-tàn-a-lân, kàu lí ê gōa-kong Pí-thó͘-lī ê ke;  tī lí ê bú-kū La̍h-pan cha-bó͘-kiáⁿ ê tiong-kan, chhōa chi̍t-ê chòe bó͘.
<sup>3</sup> Goān choân-lêng ê Siōng-tè sù-hok lí, hō͘ lí siⁿ-thòaⁿ chin-chōe, chiâⁿ-chòe chōe-chōe cho̍k.
<sup>4</sup> Koh chiong só͘ èng-ún A-pek-la̍h-hán ê hok-khì hō͘ lí, kap lí ê hō͘-è;  hō͘ lí sêng-chiap lí só͘-kià-ku ê tōe, chiū-sī Siōng-tè só͘ hō͘ A-pek-la̍h-hán-ê.
<sup>5</sup> Í-sat chhe Ngá-kok khì;  i chiū khì Pa-tàn-a-lân;  kàu A-lân lâng Pí-thó͘-lī ê kiáⁿ La̍h-pan hia;  i sī Ngá-kok Í-sò ê bú-kū.
<sup>6</sup> Í-sò khòaⁿ-kìⁿ Í-sat kā Ngá-kok chiok-hok, koh chhe i khì Pa-tàn-a-lân, beh tùi hia chhōa-bó͘;  ia̍h khòaⁿ-kìⁿ chiok-hok i ê sî, hoan-hù i kóng, M̄-thang chhōa Ka-lâm ê cha-bó͘-gín-á chòe bó͘;
<sup>7</sup> koh khòaⁿ-kìⁿ Ngá-kok thiaⁿ pē-bú ê ōe, khì Pa-tàn-a-lân;
<sup>8</sup> Í-sò chiū chai Ka-lâm ê cha-bó͘-gín-á, i ê lāu-pē Í-sat m̄-tèng-ì;
<sup>9</sup> Í-sò chiū khì Í-si̍t-má-lī hia, tī i hiah ê bó͘ í-gōa, koh chhōa Má-hap-la̍h chòe-bó͘;  i sī A-pek-la̍h-hán ê kiáⁿ Í-si̍t-má-lī ê cha-bó͘-kiáⁿ, Nî-pâi-iok ê sió-bē.
<sup>10</sup> Ngá-kok lī-khui Pia̍t-sī-pa, ǹg Hap-lân khì.
<sup>11</sup> Kàu chi̍t só͘-chāi, in-ūi ji̍t lo̍h, chiū tī-hia hioh-mî;  tùi hiah ê chio̍h-thâu ê tiong-kan, the̍h chi̍t-tè chòe chím-thâu, tī-hia khùn.
<sup>12</sup> Bāng-kìⁿ ū thui khiā tī tōe-ni̍h, thui-téng tú-thiⁿ; ū Siōng-tè ê sù-chiá tī thui-ni̍h teh chiūⁿ-lo̍h.
<sup>13</sup> Iâ-hô-hoa khiā tī thui-téng, kóng, Góa sī Iâ-hô-hoa lí ê chó͘ A-pek-la̍h-hán ê Siōng-tè, ia̍h sī Í-sat ê Siōng-tè.  Góa beh chiong lí hiān-chāi só͘ khùn ê tōe siúⁿ-sù lí, kap lí ê hō͘-è.
<sup>14</sup> Lí ê hō͘-è beh chhin-chhiūⁿ tōe-chiūⁿ ê thô͘-soa;  lí beh tùi tang, sai, lâm, pak lâi hoat-tián;  tōe-chiūⁿ bān-cho̍k beh in-ūi lí kap lí ê hō͘-è tit-tio̍h hok-khì.
<sup>15</sup> Góa ia̍h kap lí tī-teh, lí bô-lūn khì tah-lo̍h, Góa beh pó-hō͘ lí;  ia̍h beh chhōa lí tò-lâi chit só͘-chāi, lóng bô pàng-sak lí, kàu Góa chiâⁿ tùi lí só͘ kóng-ê.
<sup>16</sup> Ngá-kok khùn-chhíⁿ kóng, Iâ-hô-hoa chin-chiàⁿ tī-chia, góa kéng-jiân m̄-chai.
<sup>17</sup> Chiū kiaⁿ kóng, Chit só͘-chāi kàu chiah thang kiaⁿ!  m̄-sī pa̍t-hāng, che sī Siōng-tè ê chhù, che sī thiⁿ ê mn̂g.
<sup>18</sup> Ngá-kok chá-chá khí-lâi, chiong i chòe chím-thâu ê chio̍h khiā chòe thiāu;  tò iû tī téng-bīn.
<sup>19</sup> Chiū miâ hit só͘-chāi kiò Pek-te̍k-lī, chit ê siâⁿ pún miâ Lō͘-su.
<sup>20</sup> Ngá-kok hē-goān kóng, Siōng-tè nā kap góa tī-teh, tī góa só͘ kiâⁿ ê lō͘ pó-hō͘ góa, koh hō͘ góa ū mi̍h thang chia̍h, ū saⁿ thang chhēng,
<sup>21</sup> hō͘ góa an-jiân tò-lâi góa ê pē ê chhù,  chiū Iâ-hô-hoa tek-khak chòe góa ê Siōng-tè.
<sup>22</sup> Góa só͘ khiā chòe thiāu ê chio̍h beh chòe Siōng-tè ê chhù;  kìⁿ-nā Lí só͘ siúⁿ-sù góa ê, góa beh chiong cha̍p-hūn ê chi̍t-hūn hiàn hō͘ Lí.

</p></div></div><div class="p_outer"><div class="p_left"> <div class="chap">=== 創世記 · 第 29 章 ===</div><p>
<sup>1</sup> 雅各起身，到東方ê人ê地；
<sup>2</sup> 看見田裡有一口井，有三陣羊倒tī井邊，因為人hō͘羊群lim，lóng是用hit-ê井ê水；井嘴用大石蓋。
<sup>3</sup> 平時羊群聚集tī-hia，人就將石頭徙離井嘴，hō͘羊lim水；chiah koh將石頭徙到原位。
<sup>4</sup> 雅各對in講，兄弟ah，tùi tah-lo̍h來？in講，阮tùi哈蘭來。
<sup>5</sup> 問in講，拿福ê孫拉班，lín bat伊mah？
<sup>6</sup> 講，Bat伊。Koh對in講，伊平安mah？講，平安。你看，伊ê cha-bó͘-kiáⁿ拉結chhōa伊ê羊群teh來。
<sup>7</sup> 講，日iáu高，cheng-siⁿ聚集ê時未到，m̄值tio̍h hō͘羊lim水，koh去飼。
<sup>8</sup> In講，阮bōe會，tio̍h thèng候chōe-chōe陣lóng聚集，人徙石離開井嘴，chiah thang hō͘羊lim。
<sup>9</sup> 雅各teh kap in講話ê時，拉結chhōa in老父ê羊來；因為是伊teh顧。
<sup>10</sup> 雅各看見母舅拉班ê cha-bó͘-kiáⁿ拉結，kap母舅拉班ê羊群，就進前將石徙離井嘴，hō͘ in母舅拉班ê羊群lim。
<sup>11</sup> 雅各kā拉結chim嘴，開聲哭。
<sup>12</sup> 雅各koh kā拉結講伊是in老父ê外甥，是利百加ê kiáⁿ；拉結就走去kā in老父講。
<sup>13</sup> 拉班聽見外甥雅各ê消息，就走去迎接伊，抱伊，kap伊chim嘴；chhōa伊到in tau；雅各將一切ê事情kā拉班講。
<sup>14</sup> 拉班kā雅各講，你實在是我ê骨肉。伊就kap伊tòa一月日。
<sup>15</sup> 拉班kā雅各講，你雖然是我ê親戚，kiám thang白白做我ê工；請kā我講，你beh甚麼工錢。
<sup>16</sup> 拉班有兩個cha-bó͘-kiáⁿ，大ê名叫利亞，細ê名叫拉結。
<sup>17</sup> 利亞目睭khah輸，拉結生做好看。
<sup>18</sup> 雅各疼拉結，就講，我願為tio̍h你細ê cha-bó͘-kiáⁿ拉結，kā你做工七年。
<sup>19</sup> 拉班講，將伊嫁hō͘你，khah好hō͘別人；你kap我tòa。
<sup>20</sup> 雅各就為tio̍h拉結kā伊做工七年；因為深疼伊，看做kúi-nā日。
<sup>21</sup> 雅各對拉班講，日期已經滿，求你將我ê bó͘ hō͘我，我thang kap伊同房。
<sup>22</sup> 拉班聚集hit所在ê眾人，辦筵席請in。
<sup>23</sup> 到日暗，拉班將伊ê cha-bó͘-kiáⁿ利亞，送來hō͘伊；雅各就kap伊同房。
<sup>24</sup> 拉班將伊ê女婢Sek-phàⁿ hō͘伊ê cha-bó͘-kiáⁿ利亞做女婢。
<sup>25</sup> 到天光，一下看見是利亞，就對拉班講，你kā我做ê，是甚麼？我kā你做工，kiám-m̄是為tio̍h拉結mah？你啥事騙我？
<sup>26</sup> 拉班講，未嫁大ê事先嫁細ê，tī阮chia無人án-ni做。
<sup>27</sup> 你kap chit-ê tio̍h滿七日；阮就將hit-ê亦嫁hō͘你；你為tio̍h伊koh kā我做工七年。
<sup>28</sup> 雅各就照án-ni行；kap chit-ê滿七日；伊就將伊ê cha-bó͘-kiáⁿ，拉結，hō͘伊做bó͘。
<sup>29</sup> 拉班將伊ê女婢Phek-la̍h，hō͘伊ê cha-bó͘-kiáⁿ拉結做女婢。
<sup>30</sup> 雅各亦kap拉結同房，koh疼拉結贏過利亞；就koh kā拉班做工七年。
<sup>31</sup> 耶和華看利亞無得寵，就hō͘伊懷孕；獨獨拉結無。
<sup>32</sup> 利亞懷孕生kiáⁿ，就kā伊號名Liû-piān；因為講，耶和華看見我ê苦情；taⁿ我ê丈夫beh疼我。
<sup>33</sup> 伊koh懷孕生kiáⁿ；講，耶和華聽見我無得寵，所以koh hō͘我chit-ê kiáⁿ；就kā伊號名西門。
<sup>34</sup> Koh懷孕生kiáⁿ，講，我kā丈夫生三個kiáⁿ，伊beh kap我結聯；名叫利未。
<sup>35</sup> Koh懷孕生kiáⁿ；講，Chit下我beh o-ló耶和華；所以叫伊ê名猶大；就停無koh生。

</p></div><div class="p_right"><div class="chap">=== 創世記 · 第 29 章 ===</div><p>
<sup>1</sup> Ngá-kok khí-sin, kàu tang-hng ê lâng ê tōe;
<sup>2</sup> khòaⁿ-kìⁿ chhân-ni̍h ū chi̍t kháu chíⁿ, ū saⁿ tīn iûⁿ tó tī chíⁿ-piⁿ, in-ūi lâng hō͘ iûⁿ-kûn lim, lóng sī ēng hit ê chíⁿ ê chúi;  chíⁿ-chhùi ēng tōa chio̍h khàm.
<sup>3</sup> Pêng-sî iûⁿ-kûn chū-chi̍p tī-hia, lâng chiū chiong chio̍h-thâu sóa lī chíⁿ-chhùi, hō͘ iûⁿ lim chúi;  chiah koh chiong chio̍h-thâu sóa kàu goân-ūi.
<sup>4</sup> Ngá-kok tùi in kóng, Hiaⁿ-tī ah, tùi tah-lo̍h lâi?  in kóng, Goán tùi Hap-lân lâi.
<sup>5</sup> Mn̄g in kóng, Ná-hok ê sun La̍h-pan, lín bat i mah?
<sup>6</sup> kóng, Bat-i.  Koh tùi in kóng, I pêng-an mah?  kóng, Pêng-an.  Lí khòaⁿ, i ê cha-bó͘-kiáⁿ La̍h-kiat chhōa i ê iûⁿ-kûn teh lâi.
<sup>7</sup> Kóng, Ji̍t iáu koâiⁿ, cheng-siⁿ chū-chi̍p ê sî bē kàu, m̄-ta̍t-tio̍h hō͘ iûⁿ lim chúi, koh khì chhī.
<sup>8</sup> In kóng, Goán bōe-ōe, tio̍h thèng-hāu chōe-chōe tīn lóng chū-chi̍p, lâng sóa chio̍h lī-khui chíⁿ-chhùi, chiah thang hō͘ iûⁿ lim.
<sup>9</sup> Ngá-kok teh kap in kóng-ōe ê sî, La̍h-kiat chhōa in lāu-pē ê iûⁿ lâi;  in-ūi sī i teh kò͘.
<sup>10</sup> Ngá-kok khòaⁿ-kìⁿ bú-kū La̍h-pan ê cha-bó͘-kiáⁿ La̍h-kiat, kap bú-kū La̍h-pan ê iûⁿ-kûn, chiū chìn-chêng chiong chio̍h sóa lī chíⁿ-chhùi, hō͘ in bú-kū La̍h-pan ê iûⁿ-kûn lim.
<sup>11</sup> Ngá-kok kā La̍h-kiat chim-chhùi, khui-siaⁿ khàu.
<sup>12</sup> Ngá-kok koh kā La̍h-kiat kóng i sī in lāu-pē ê gōe-seng, sī Lī-pek-ka ê kiáⁿ;  La̍h-kiat chiū cháu-khì kā in lāu-pē kóng.
<sup>13</sup> La̍h-pan thiaⁿ-kìⁿ gōe-seng Ngá-kok ê siau-sit, chiū cháu-khì ngiâ-chih-i, phō-i, kap i chim-chhùi;  chhōa i kàu in tau;  Ngá-kok chiong it-chhè ê sū-chêng kā La̍h-pan kóng.
<sup>14</sup> La̍h-pan kā Ngá-kok kóng, Lí si̍t-chāi sī góa ê kut-jio̍k.  I chiū kap i tòa chi̍t-ge̍h-ji̍t.
<sup>15</sup> La̍h-pan kā Ngá-kok kóng, Lí sui-jiân sī góa ê chhin-chhek, kiám thang pe̍h-pe̍h chòe góa ê kang;  chhiáⁿ kā góa kóng, lí beh sím-mi̍h kang-chîⁿ.
<sup>16</sup> La̍h-pan ū nn̄g ê cha-bó͘-kiáⁿ, tōa-ê miâ-kiò Lī-a, sòe-ê miâ-kiò La̍h-kiat.
<sup>17</sup> Lī-a ba̍k-chiu khah-su, La̍h-kiat siⁿ-chòe hó-khòaⁿ.
<sup>18</sup> Ngá-kok thiàⁿ La̍h-kiat, chiū kóng, Góa goān ūi-tio̍h lí sòe ê cha-bó͘-kiáⁿ La̍h-kiat, kā lí chòe-kang chhit-nî.
<sup>19</sup> La̍h-pan kóng, Chiong i kè hō͘ lí, khah-hó hō͘ pa̍t-lâng;  lí kap góa tòa.
<sup>20</sup> Ngá-kok chiū ūi-tio̍h La̍h-kiat kā i chòe kang chhit-nî;  in-ūi chhim-thiàⁿ i, khòaⁿ-chòe kúi-nā ji̍t.
<sup>21</sup> Ngá-kok tùi La̍h-pan kóng, Ji̍t-kî í-keng móa, kiû lí chiong góa ê bó͘ hō͘ góa, góa thang kap i tâng-pâng.
<sup>22</sup> La̍h-pan chū-chi̍p hit só͘-chāi ê chèng-lâng, pān iân-sia̍h chhiáⁿ in.
<sup>23</sup> Kàu ji̍t àm, La̍h-pan chiong i ê cha-bó͘-kiáⁿ Lī-a, sàng lâi hō͘ i;  Ngá-kok chiū kap i tâng-pâng.
<sup>24</sup> La̍h-pan chiong i ê lú-pī Sek-phàⁿ hō͘ i ê cha-bó͘-kiáⁿ Lī-a chòe lú-pī.
<sup>25</sup> Kàu thiⁿ-kng, chi̍t-ē khòaⁿ-kìⁿ sī Lī-a, chiū tùi La̍h-pan kóng, Lí kā góa chòe-ê, sī sím-mi̍h?  Góa kā lí chòe-kang, kiám-m̄-sī ūi-tio̍h La̍h-kiat mah?  lí siáⁿ-sū phiàn góa?
<sup>26</sup> La̍h-pan kóng, Bē kè tōa-ê tāi-seng kè sòe-ê, tī goán chia bô lâng án-ni chòe.
<sup>27</sup> Lí kap chit-ê tio̍h móa chhit-ji̍t;  goán chiū chiong hit-ê ia̍h kè hō͘ lí;  lí ūi-tio̍h i koh kā góa chòe kang chhit-nî.
<sup>28</sup> Ngá-kok chiū chiàu án-ni kiâⁿ;  kap chit-ê móa chhit-ji̍t;  i chiū chiong i ê cha-bó͘-kiáⁿ, La̍h-kiat, hō͘ i chòe-bó͘.
<sup>29</sup> La̍h-pan chiong i ê lú-pī Phek-la̍h, hō͘ i ê cha-bó͘-kiáⁿ La̍h-kiat chòe lú-pī.
<sup>30</sup> Ngá-kok ia̍h kap La̍h-kiat tâng-pâng, koh thiàⁿ La̍h-kiat iâⁿ-kè Lī-a;  chiū koh kā La̍h-pan chòe-kang chhit-nî.
<sup>31</sup> Iâ-hô-hoa khòaⁿ Lī-a bô tek-thióng, chiū hō͘ i hoâi-īn;  to̍k-to̍k La̍h-kiat bô.
<sup>32</sup> Lī-a hoâi-īn siⁿ-kiáⁿ, chiū kā i hō-miâ Liû-piān;  in-ūi kóng, Iâ-hô-hoa khòaⁿ-kìⁿ góa ê khó͘-chêng;  taⁿ góa ê tiōng-hu beh thiàⁿ góa.
<sup>33</sup> I koh hoâi-īn siⁿ kiáⁿ;  kóng, Iâ-hô-hoa thiaⁿ-kìⁿ góa bô tek-thióng, só͘-í koh hō͘ góa chit ê kiáⁿ;  chiū kā i hō-miâ Se-biān.
<sup>34</sup> Koh hoâi-īn siⁿ kiáⁿ, kóng, Góa kā tiōng-hu siⁿ saⁿ ê kiáⁿ, i beh kap góa kiat-liân;  miâ kiò Lī-bī.
<sup>35</sup> Koh hoâi-īn siⁿ kiáⁿ;  kóng, Chit-ē góa beh o-ló Iâ-hô-hoa;  só͘-í kiò i ê miâ Iû-tāi;  chiū thêng bô koh siⁿ.

</p></div></div><div class="p_outer"><div class="p_left"> <div class="chap">=== 創世記 · 第 30 章 ===</div><p>
<sup>1</sup> 拉結看本身無kā雅各生kiáⁿ，就怨妒伊ê大姊；對雅各講，你tio̍h kiáⁿ hō͘我；若無，我beh死。
<sup>2</sup> 雅各受氣拉結；講，hō͘你無生ê，是上帝；我kiám是替伊mah？
<sup>3</sup> 拉結講，你看我ê女婢Phek-la̍h tī-chia；你去kap伊同房，hō͘伊生kiáⁿ抱tī我ê腳頭u；我也就thang tùi伊得tio̍h kiáⁿ。
<sup>4</sup> 拉結就將伊ê女婢Phek-la̍h hō͘伊做bó͘；雅各就kap伊同房。
<sup>5</sup> Phek-la̍h懷孕，kā雅各生一個kiáⁿ。
<sup>6</sup> 拉結講，上帝kā我判斷，亦聽我ê聲，hō͘我有kiáⁿ；所以叫伊ê名做Tàn。
<sup>7</sup> 拉結ê女婢Phek-la̍h koh懷孕，kā雅各生第二ê kiáⁿ；
<sup>8</sup> 拉結講，我kap我ê大姊非常ê相爭，亦得tio̍h khah贏；就叫伊ê名做Ná-hut-tha-lī。
<sup>9</sup> 利亞看本身停歇無生，就將伊ê女婢，Sek-phàⁿ，hō͘雅各做bó͘。
<sup>10</sup> 利亞ê女婢Sek-phàⁿ kā雅各生kiáⁿ。
<sup>11</sup> 利亞講，佳哉！就叫伊ê名做Ka-tek。
<sup>12</sup> 利亞ê女婢，Sek-phàⁿ，koh kā雅各生第二ê kiáⁿ。
<sup>13</sup> 利亞講，我有福氣！chiah-ê cha-bó͘-gín-á lóng beh稱我有福氣；就叫伊ê名做A-siat。
<sup>14</sup> 割麥ê時，Liû-piān去田裡，得tio̍h hong-ka，the̍h來hō͘伊ê老母利亞。拉結對利亞講，請將你ê kiáⁿ ê hong-ka hō͘我。
<sup>15</sup> 利亞對伊講，你搶奪我ê丈夫，kiám是小khóa事；你koh搶奪我ê kiáⁿ ê hong-ka mah？拉結講，為tio̍h你ê kiáⁿ ê hong-ka，所以今暝伊thang kap你相kap睏。
<sup>16</sup> 到暗，雅各tùi 田裡 tò來；利亞出去迎接伊，講，你tio̍h kap我相kap睏；因為我實在用我ê kiáⁿ ê hong-ka倩你。Hit暝伊就kap伊相kap睏。
<sup>17</sup> 上帝允准利亞，伊就懷孕，kā雅各生第五個kiáⁿ。
<sup>18</sup> 利亞講，上帝hō͘我工錢，因為我將女婢hō͘我ê丈夫；tùi án-ni kā伊號名Í-sat-ka。
<sup>19</sup> 利亞koh懷孕，kā雅各生第六ê kiáⁿ。
<sup>20</sup> 利亞講，上帝賞賜我好ê賞賜；我ê丈夫beh kap我tòa，因為我kā伊生六個kiáⁿ；tùi án-ni kā伊號名Se-pò͘-lûn。
<sup>21</sup> 後來生一個cha-bó͘-kiáⁿ，kā伊號名叫Tí-ná。
<sup>22</sup> 上帝siàu念拉結，上帝允准伊，hō͘伊能生kiáⁿ。
<sup>23</sup> 伊就懷孕生kiáⁿ；講，上帝除去我ê見笑；
<sup>24</sup> 就kā伊號名約瑟，講，願耶和華koh加添我一個kiáⁿ。
<sup>25</sup> 拉結生約瑟了後，雅各對拉班講，請差我去，hō͘我tò去我ê本所在，本地；
<sup>26</sup> 請你將我服事你所得tio̍h ê bó͘-kiáⁿ hō͘我，容允我去；我怎樣服事你，你lóng知。
<sup>27</sup> 拉班kā伊講，我若tī你ê面前得tio̍h恩典，請你kap我tòa；因為我深知耶和華賜我福氣，是為tio̍h你ê緣故。
<sup>28</sup> Koh kā伊講，請你定tio̍h你ê工錢，我就hō͘你。
<sup>29</sup> 雅各kā伊講，我服事你怎樣，你ê cheng-siⁿ tī我ê手頭怎樣，是你所知。
<sup>30</sup> 我未來ê事先，你所有ê真少，taⁿ就大發達；耶和華用福氣tè我ê腳來hō͘你；taⁿ我beh甚麼時為我ê家建置產業？
<sup>31</sup> 拉班講，我tio̍h hō͘你甚麼？雅各講，你亦m̄免hō͘我甚麼；有一項事，你若應承，就我猶原飼你ê羊群來顧守。
<sup>32</sup> 今á日我beh遍巡你ê羊群，將綿羊中見有點ê，有斑ê，kap烏色ê，以及山羊中見有斑ê，有點ê，lóng撥出；將來chit款ê做我ê工錢。
<sup>33</sup> 以後你來看我ê工錢，hit中間若山羊無點無斑ê，綿羊無烏色ê，就算是我偷ê；用án-ni來證明我ê公道。
<sup>34</sup> 拉班講，好，我願照你ê話行。
<sup>35</sup> 當hit日，就將有痕有斑ê山羊káng，有點有斑，間(kàiⁿ)白ê山羊母，以及烏色ê綿羊，lóng撥出來交hō͘伊hiah-ê kiáⁿ。
<sup>36</sup> 伊hō͘家己kap雅各相離有三日ê路站；雅各就顧拉班其餘ê羊。
<sup>37</sup> 雅各the̍h青ê楊樹、杏樹、楓樹，軟ê枝，將皮剝成白痕，hō͘枝內白ê露出。
<sup>38</sup> 將剝皮ê枝，插tī羊lim水ê水溝kap水槽，hō͘伊kap羊相對；羊來lim ê時，公母交合；
<sup>39</sup> 羊tī枝ê對面交合，就生有痕ê，有點ê，有斑ê。
<sup>40</sup> 雅各將羊á撥出，hō͘拉班ê羊kap chiah-ê有痕kap烏色ê羊相對；將家己ê羊另外放tī一所在，無hō͘伊kap拉班ê羊chham-chhap。
<sup>41</sup> Tú-tio̍h羊群中勇壯ê交合ê時，雅各就用樹枝插tī水溝內；hō͘羊tī樹枝ê對面交合。
<sup>42</sup> Tú-tio̍h羊群ê瘦ê，就無插樹枝；tùi án-ni瘦ê歸拉班，勇壯ê歸雅各。
<sup>43</sup> Tùi án-ni伊大發達，得tio̍h chōe-chōe羊群、女婢、奴僕、駱駝kap驢。

</p></div><div class="p_right"><div class="chap">=== 創世記 · 第 30 章 ===</div><p>
<sup>1</sup> La̍h-kiat khòaⁿ pún-sin bô kā Ngá-kok siⁿ kiáⁿ, chiū oàn-tò͘ i ê tōa-chí;  tùi Ngá-kok kóng, Lí tio̍h kiáⁿ hō͘ góa;  nā bô, góa beh sí.
<sup>2</sup> Ngá-kok siū-khì La̍h-kiat;  kóng, Hō͘ lí bô siⁿ-ê, sī Siōng-tè;  góa kiám sī thòe I mah?
<sup>3</sup> La̍h-kiat kóng, Lí khòaⁿ góa ê lú-pī Phek-la̍h tī-chia;  lí khì kap i tâng-pâng, hō͘ i siⁿ kiáⁿ phō tī góa ê kha-thâu-u;  góa iā chiū thang tùi i tit-tio̍h kiáⁿ.
<sup>4</sup> La̍h-kiat chiū chiong i ê lú-pī Phek-la̍h hō͘ i chòe-bó͘;  Ngá-kok chiū kap i tâng-pâng.
<sup>5</sup> Phek-la̍h hoâi-īn, kā Ngá-kok siⁿ chi̍t ê kiáⁿ.
<sup>6</sup> La̍h-kiat kóng, Siōng-tè kā góa phòaⁿ-toàn, ia̍h thiaⁿ góa ê siaⁿ, hō͘ góa ū kiáⁿ;  só͘-í kiò i ê miâ chòe Tàn.
<sup>7</sup> La̍h-kiat ê lú-pī Phek-la̍h koh hoâi-īn, kā Ngá-kok siⁿ tē-jī ê kiáⁿ;
<sup>8</sup> La̍h-kiat kóng, Góa kap góa ê tōa-chí hui-siông ê saⁿ-chiⁿ, ia̍h tit-tio̍h khah-iâⁿ;  chiū kiò i ê miâ chòe Ná-hut-tha-lī.
<sup>9</sup> Lī-a khòaⁿ pún-sin thêng-hioh bô siⁿ, chiū chiong i ê lú-pī, Sek-phàⁿ, hō͘ Ngá-kok chòe bó͘.
<sup>10</sup> Lī-a ê lú-pī Sek-phàⁿ kā Ngá-kok siⁿ kiáⁿ.
<sup>11</sup> Lī-a kóng, Kai-chài! chiū kiò i ê miâ chòe Ka-tek.
<sup>12</sup> Lī-a ê lú-pī, Sek-phàⁿ, koh kā Ngá-kok siⁿ tē-jī ê kiáⁿ.
<sup>13</sup> Lī-a kóng, Góa ū hok-khì!  chiah ê cha-bó͘-gín-á lóng beh chheng góa ū hok-khì;  chiū kiò i ê miâ chòe A-siat.
<sup>14</sup> Koah-be̍h ê sî, Liû-piān khì chhân-ni̍h, tit-tio̍h hong-ka, the̍h-lâi hō͘ i ê lāu-bú Lī-a.  La̍h-kiat tùi Lī-a kóng, Chhiáⁿ chiong lí ê kiáⁿ ê hong-ka hō͘ góa.
<sup>15</sup> Lī-a tùi i kóng, Lí chhiúⁿ-toa̍t góa ê tiōng-hu, kiám-sī sió-khóa sū;  lí koh chhiúⁿ-toa̍t góa ê kiáⁿ ê hong-ka mah?  La̍h-kiat kóng, Ūi-tio̍h lí ê kiáⁿ ê hong-ka, só͘-í kin-mî i thang kap lí saⁿ-kap khùn.
<sup>16</sup> Kàu àm, Ngá-kok tùi chhân-ni̍h tò-lâi;  Lī-a chhut-khì ngiâ-chih i, kóng, Lí tio̍h kap góa saⁿ-kap khùn;  in-ūi góa si̍t-chāi ēng góa ê kiáⁿ ê hong-ka chhiàⁿ lí.  Hit-mî i chiū kap i saⁿ-kap khùn.
<sup>17</sup> Siōng-tè ún-chún Lī-a, i chiū hoâi-īn, kā Ngá-kok siⁿ tē-gō͘ ê kiáⁿ.
<sup>18</sup> Lī-a kóng, Siōng-tè hō͘ góa kang-chîⁿ, in-ūi góa chiong lú-pī hō͘ góa ê tiōng-hu;  tùi án-ni kā i hō-miâ Í-sat-ka.
<sup>19</sup> Lī-a koh hoâi-īn, kā Ngá-kok siⁿ tē-la̍k ê kiáⁿ.
<sup>20</sup> Lī-a kóng, Siōng-tè siúⁿ-sù góa hó ê siúⁿ-sù;  góa ê tiōng-hu beh kap góa tòa, in-ūi góa kā i siⁿ la̍k ê kiáⁿ;  tùi án-ni kā i hō-miâ Se-pò͘-lûn.
<sup>21</sup> Āu-lâi siⁿ chi̍t ê cha-bó͘-kiáⁿ, kā i hō-miâ kiò Tí-ná.
<sup>22</sup> Siōng-tè siàu-liām La̍h-kiat, Siōng-tè ún-chún i, hō͘ i ōe siⁿ kiáⁿ.
<sup>23</sup> I chiū hoâi-īn siⁿ kiáⁿ;  kóng, Siōng-tè tû-khì góa ê kiàn-siàu;
<sup>24</sup> chiū kā i hō-miâ Iok-sek, kóng, Goān Iâ-hô-hoa koh ke-thiⁿ góa chi̍t ê kiáⁿ.
<sup>25</sup> La̍h-kiat siⁿ Iok-sek liáu-āu, Ngá-kok tùi La̍h-pan kóng, Chhiáⁿ chhe góa khì, hō͘ góa tò-khì góa ê pún só͘-chāi, pún-tōe;
<sup>26</sup> chhiáⁿ lí chiong góa ho̍k-sāi lí só͘ tit-tio̍h ê bó͘-kiáⁿ hō͘ góa, iông-ún góa khì;  góa cháiⁿ-iūⁿ ho̍k-sāi lí, lí lóng chai.
<sup>27</sup> La̍h-pan kā i kóng, Góa nā tī lí ê bīn-chêng tit-tio̍h un-tián, chhiáⁿ lí kap góa tòa;  in-ūi góa chhim-chai Iâ-hô-hoa sù góa hok-khì, sī ūi-tio̍h lí ê iân-kò͘.
<sup>28</sup> Koh kā i kóng, Chhiáⁿ lí tiāⁿ-tio̍h lí ê kang-chîⁿ, góa chiū hō͘ lí.
<sup>29</sup> Ngá-kok kā i kóng, Góa ho̍k-sāi lí cháiⁿ-iūⁿ, lí ê cheng-siⁿ tī góa ê chhiú-thâu cháiⁿ-iūⁿ, sī lí só͘ chai.
<sup>30</sup> Góa bē lâi ê tāi-seng, lí só͘-ū-ê chin-chió, taⁿ chiū tōa hoat-ta̍t;  Iâ-hô-hoa ēng hok-khì tè góa ê kha lâi hō͘ lí;  taⁿ góa beh sím-mi̍h sî ūi góa ê ke kiàn-tì sán-gia̍p?
<sup>31</sup> La̍h-pan kóng, Góa tio̍h hō͘ lí sím-mi̍h?  Ngá-kok kóng, Lí ia̍h m̄-bián hō͘ góa sím-mi̍h;  ū chi̍t-hāng sū, lí nā èng-sêng, chiū góa iû-goân chhī lí ê iûⁿ-kûn lâi kò͘-siú.
<sup>32</sup> Kin-á-ji̍t góa beh piàn-sûn lí ê iûⁿ-kûn, chiong mî-iûⁿ-tiong kìⁿ-ū tiám-ê, ū pan-ê, kap o͘-sek-ê, í-ki̍p soaⁿ-iûⁿ-tiong kìⁿ-ū pan-ê, ū tiám-ê, lóng poah-chhut;  chiong-lâi chit-khoán-ê chòe góa ê kang-chîⁿ.
<sup>33</sup> Í-āu lí lâi khòaⁿ góa ê kang-chîⁿ, hit tiong-kan nā soaⁿ-iûⁿ bô tiám bô pan-ê, mî-iûⁿ bô o͘-sek-ê, chiū sǹg sī góa thau-ê;  ēng án-ni lâi chèng-bêng góa ê kong-tō.
<sup>34</sup> La̍h-pan kóng, Hó, góa goān chiàu lí ê ōe kiâⁿ.
<sup>35</sup> Tng hit-ji̍t, chiū chiong ū hûn ū pan ê soaⁿ-iûⁿ-káng, ū tiám ū pan, kàiⁿ pe̍h ê soaⁿ-iûⁿ-bú, í-ki̍p o͘-sek ê mî-iûⁿ, lóng poah-chhut lâi kau hō͘ i hiah ê kiáⁿ.
<sup>36</sup> I hō͘ ka-kī kap Ngá-kok saⁿ-lī ū saⁿ-ji̍t ê lō͘-chām;  Ngá-kok chiū kò͘ La̍h-pan kî-û ê iûⁿ.
<sup>37</sup> Ngá-kok the̍h chhiⁿ ê iông-chhiū, hēng-chhiū, png-chhiū, nńg ê ki, chiong phê pak chiâⁿ pe̍h-hûn, hō͘ ki-lāi pe̍h-ê lō͘-chhut.
<sup>38</sup> Chiong pak-phê ê ki, chhah tī iûⁿ lim-chúi ê chúi-kau kap chúi-chô, hō͘ i kap iûⁿ saⁿ-tùi;  iûⁿ lâi lim ê sî, kang-bú kau-ha̍p;
<sup>39</sup> iûⁿ tī ki ê tùi-bīn kau-ha̍p, chiū siⁿ ū-hûn-ê, ū-tiám-ê, ū-pan-ê.
<sup>40</sup> Ngá-kok chiong iûⁿ-á poah-chhut, hō͘ La̍h-pan ê iûⁿ kap chiah ê ū-hûn kap o͘-sek ê iûⁿ saⁿ-tùi;  chiong ka-kī ê iûⁿ lēng-gōa pàng tī chi̍t só͘-chāi, bô hō͘ i kap La̍h-pan ê iûⁿ chham-chhap.
<sup>41</sup> Tú-tio̍h iûⁿ-kûn-tiong ióng-chòng-ê kau-ha̍p ê sî, Ngá-kok chiū ēng chhiū-ki chhah tī chúi-kau-lāi;  hō͘ iûⁿ tī chhiū-ki ê tùi-bīn kau-ha̍p.
<sup>42</sup> Tú-tio̍h iûⁿ-kûn ê sán-ê, chiū bô chhah chhiū-ki;  tùi án-ni sán-ê kui La̍h-pan, ióng-chòng-ê kui Ngá-kok.
<sup>43</sup> Tùi án-ni i tōa hoat-ta̍t, tit-tio̍h chōe-chōe iûⁿ-kûn, lú-pī, lô͘-po̍k, lo̍k-tô, kap lû.

</p></div></div><div class="p_outer"><div class="p_left"> <div class="chap">=== 創世記 · 第 31 章 ===</div><p>
<sup>1</sup> 雅各聽見拉班眾kiáⁿ有話講，咱老父所有ê，雅各lóng搶去，koh對咱ê老父得tio̍h chit-ê一切ê榮光。
<sup>2</sup> 雅各看見拉班見tio̍h伊，無親像從前ê面色。
<sup>3</sup> 耶和華對雅各講，你tio̍h tò去你ê父公ê地，到你ê親族hia；我beh kap你tī-teh。
<sup>4</sup> 雅各差人叫拉結kap利亞到山野，到羊群hia；
<sup>5</sup> 對in講，我看見lín老父見tio̍h我，無親像從前ê面色；總是我ê父ê上帝時常kap我tī-teh。
<sup>6</sup> Lín亦知我盡我ê力做lín老父ê工。
<sup>7</sup> Lín老父騙我，十pái改換我ê工錢；總是上帝無容允伊害我。
<sup>8</sup> 伊若講，有點ê歸你做工錢，就羊群所生ê lóng有點；伊若講，有痕ê歸你做工錢，就羊群所生ê lóng有痕。
<sup>9</sup> Án-ni上帝將lín老父ê cheng-siⁿ搶來hō͘我。
<sup>10</sup> 羊交合ê時，我夢中kia̍h目一下看，看見phah羊母ê羊káng，lóng是有痕ê，有點ê，有花斑ê；
<sup>11</sup> 上帝ê使者tī hit夢中叫我講，雅各；我講，我tī chia。
<sup>12</sup> 伊講，你kia̍h目看，phah羊母ê羊káng，lóng是有痕ê，有點ê，有花斑ê；凡若拉班對你所做ê，我lóng看見。
<sup>13</sup> 我是Pek-te̍k-lī ê上帝，你tī-hia bat用油抹柱，對我下願。Taⁿ你tio̍h起來，離開chit所在，tò去本地。
<sup>14</sup> 拉結kap利亞應伊講，Tī阮老父ê家，kiám iáu有阮thang得ê家伙kap產業mah？
<sup>15</sup> 阮kiám-m̄是hō͘伊看做外人mah？因為伊賣阮，吞食阮ê價錢；
<sup>16</sup> 上帝tùi阮老父搶出一切ê財物，hiah-ê就是阮kap阮kiáⁿ ê。Taⁿ見若上帝所對你講ê，做你去行。
<sup>17</sup> 雅各就起來，hō͘伊ê kiáⁿ kap bó͘ lóng騎駱駝。
<sup>18</sup> Koh帶一切ê cheng-siⁿ，kap所積聚ê財物，所得tio̍h ê cheng-siⁿ，是tī Pa-tàn-a-lân所得tio̍h-ê；beh去迦南地，去伊ê老父以撒hia。
<sup>19</sup> Hit時拉班去剪羊毛；拉結偷the̍h in老父家內ê偶像。
<sup>20</sup> 雅各背A-lân人拉班，偷走去，無kā伊講。
<sup>21</sup> 就帶一切所有ê逃走；伊起身過hit-ê河，ǹg Ki-lia̍t山去。
<sup>22</sup> 到第三日，有人kā拉班講，雅各走去lah。
<sup>23</sup> 伊就chhōa伊ê兄弟相kap去追jip；歷過七日ê路站，到Ki-lia̍t山 chiah jip-tio̍h。
<sup>24</sup> 暝時眠夢中，上帝到A-lân人拉班hia；kā伊講，你tio̍h小心，m̄-thang kap雅各講好講pháiⁿ。
<sup>25</sup> 拉班追tio̍h雅各，雅各tī hit-ê山已經搭布棚；拉班kap伊ê眾兄弟，亦tī Ki-lia̍t山搭布棚。
<sup>26</sup> 拉班kā雅各講，你所做是甚麼事，你啥事背我，將我chiah-ê cha-bó͘-kiáⁿ chhōa去，親像用刀劍搶掠一樣？
<sup>27</sup> 你啥事暗靜走，偷走亦無kā我講；hō͘我thang用歡喜、唱歌、phah鼓、彈琴，送你tò去？
<sup>28</sup> Koh無容允我kap外孫，cha-bó͘-kiáⁿ chim嘴？你taⁿ所行是真戇。
<sup>29</sup> 我ê手本有力thang害lín；獨獨lín老父ê上帝昨暝kā我講，你tio̍h小心，m̄-thang kap雅各講好講pháiⁿ。
<sup>30</sup> Taⁿ你雖然戀慕你ê老父ê家，不得不tio̍h去，啥事偷the̍h我ê神明？
<sup>31</sup> 雅各應拉班講，因為我驚，心內想，講，驚了你將你ê cha-bó͘-kiáⁿ tùi我搶去。
<sup>32</sup> 論到你ê神明，你tùi甚麼人chhiau-tio̍h，伊就tio̍h死；當咱眾兄弟ê面前，你認看，tī我chia有甚麼物是你ê，thang the̍h去。因為雅各m̄知拉結有偷the̍h in。
<sup>33</sup> 拉班就入雅各ê布棚，利亞ê布棚，kap兩個女婢ê布棚，lóng chhiau無；就tùi利亞ê布棚出來，入拉結ê布棚。
<sup>34</sup> 拉結已經將偶像khǹg tī駱駝ê鞍下，來坐tī hit頂面。拉班tī伊ê布棚內四界摸，lóng chhiau無。
<sup>35</sup> 拉結對伊ê老父講，經期tú-á 到，bōe會起來tī你ê面前；求我ê主莫得受氣。拉班四界chhē偶像，chhiau lóng無。
<sup>36</sup> 雅各就受氣，kap拉班計較；對拉班講，我有犯tio̍h甚麼過失，有甚麼罪惡，你竟然jip我chiah緊？
<sup>37</sup> 你遍摸我一切ê ke-si，有chhiau-tio̍h lín tau甚麼ke-si出來？thang hē tī你我ê兄弟ê面前；hō͘ in tī咱兩人ê中間判斷。
<sup>38</sup> 我kap你tòa chit二十年，你ê綿羊母、山羊母m̄-bat有落胎；你羊群中ê羊káng，我未bat食伊。
<sup>39</sup> Hō͘野獸相害ê，我無帶來hō͘你；我本身罪額；無論日時受偷，暝時受偷，你lóng對我討賠。
<sup>40</sup> 我日時hō͘日曝，暝時hō͘霜凍，lóng bōe顧得睏，我常常是án-ni。
<sup>41</sup> 我chit二十年tī你ê家，為tio̍h你兩個cha-bó͘-kiáⁿ，kā你做工十四年；為tio̍h你ê羊群六年；你十pái改換我ê工錢。
<sup>42</sup> 若m̄是有我ê父ê上帝，就是亞伯拉罕ê上帝，koh是以撒所驚畏ê，kap我tī-teh；你taⁿ穩當hō͘我空手去。上帝看見我ê苦情，kap我ê勞碌，chiah tī昨暝責備你。
<sup>43</sup> 拉班應雅各講，Chiah-ê cha-bó͘-kiáⁿ是我ê cha-bó͘-kiáⁿ；chiah-ê gín-á是我ê gín-á；chiah-ê羊群亦是我ê羊群；凡若你所看見ê，lóng是我ê；我ê cha-bó͘-kiáⁿ，kap in所生ê gín-á；今á日我會kā in做甚麼？
<sup>44</sup> Taⁿ來，咱兩人thang來立約，tī你我ê中間做證據。
<sup>45</sup> 雅各取石，khiā做柱。
<sup>46</sup> 雅各對chiah-ê兄弟講，Lín tio̍h拾石頭；in就將石頭拾來疊kui堆；大家就tī hit堆ê邊á食。
<sup>47</sup> 拉班名伊叫I-ka-ní-sat-khap-tō͘-tha；雅各名伊叫Ka-lūi-tek。
<sup>48</sup> 拉班講，今á日chit-ê石堆做你我中間ê證據。因為án-ni，名伊叫Ka-lūi-tek；
<sup>49</sup> 也叫做Bí-su-pa；就是講，咱大家離別以後，願耶和華tī你我ê中間鑑察。
<sup>50</sup> 你若苦楚我ê cha-bó͘-kiáⁿ，koh tī我ê cha-bó͘-kiáⁿ以外另外娶bó͘，雖然無人kap咱tī-teh，有上帝tī你我ê中間做干證。
<sup>51</sup> 拉班koh對雅各講，你看chit堆石，你看chit支柱；就是我所hē tī你我ê中間ê。
<sup>52</sup> Chit堆石做干證，chit支柱做干證；我無beh 過 chit堆石去害你，你也m̄-thang過 chit支石kap柱，來害我。
<sup>53</sup> 願亞伯拉罕ê上帝，Ná-ho̍k ê上帝，in老父ê上帝，tī你我ê中間判斷。雅各就kí in老父以撒所驚畏ê上帝來chiù-chōa。
<sup>54</sup> 雅各tī山裡獻祭，請伊hiah-ê兄弟來食；in食了，就tī山裡歇暝。
<sup>55</sup> 拉班透早起來，kap伊ê外孫，kap伊ê cha-bó͘-kiáⁿ chim嘴，kā in祝福；就起身tò去家己ê所在。

</p></div><div class="p_right"><div class="chap">=== 創世記 · 第 31 章 ===</div><p>
<sup>1</sup> Ngá-kok thiaⁿ-kìⁿ La̍h-pan chèng-kiáⁿ ū ōe kóng, Lán lāu-pē só͘-ū-ê, Ngá-kok lóng chhiúⁿ-khì, koh tùi lán ê lāu-pē tit-tio̍h chit-ê it-chhè ê êng-kng.
<sup>2</sup> Ngá-kok khòaⁿ-kìⁿ La̍h-pan kìⁿ-tio̍h i, bô chhin-chhiūⁿ chiông-chêng ê bīn-sek.
<sup>3</sup> Iâ-hô-hoa tùi Ngá-kok kóng, Lí tio̍h tò-khì lí ê pē-kong ê tōe, kàu lí ê chhin-cho̍k hia;  Góa beh kap lí tī-teh.
<sup>4</sup> Ngá-kok chhe lâng kiò La̍h-kiat kap Lī-a kàu soaⁿ-iá, kàu iûⁿ-kûn hia;
<sup>5</sup> tùi in kóng, Góa khòaⁿ-kìⁿ lín lāu-pē kìⁿ-tio̍h góa, bô chhin-chhiūⁿ chiông-chêng ê bīn-sek;  chóng-sī góa ê pē ê Siōng-tè sî-siông kap góa tī-teh.
<sup>6</sup> Lín ia̍h chai góa chīn góa ê la̍t chòe lín lāu-pē ê kang.
<sup>7</sup> Lín lāu-pē phiàn góa, cha̍p-pái kóe-ōaⁿ góa ê kang-chîⁿ;  chóng-sī Siōng-tè bô iông-ún i hāi góa.
<sup>8</sup> I nā kóng, Ū-tiám-ê kui lí chòe kang-chîⁿ, chiū iûⁿ-kûn só͘ siⁿ-ê lóng ū-tiám;  i nā kóng, Ū-hûn-ê kui lí chòe kang-chîⁿ, chiū iûⁿ-kûn só͘ siⁿ-ê lóng ū-hûn.
<sup>9</sup> Án-ni Siōng-tè chiong lín lāu-pē ê cheng-siⁿ chhiúⁿ-lâi hō͘ góa.
<sup>10</sup> Iûⁿ kau-ha̍p ê sî, góa bāng-tiong kia̍h-ba̍k chi̍t-ē khòaⁿ, khòaⁿ-kìⁿ phah iûⁿ-bú ê iûⁿ-káng, lóng sī ū-hûn-ê, ū-tiám-ê, ū hoe-pan-ê;
<sup>11</sup> Siōng-tè ê sù-chiá tī hit bāng-tiong kiò góa kóng, Ngá-kok;  góa kóng, Góa tī chia.
<sup>12</sup> I kóng, Lí kia̍h-ba̍k khòaⁿ, phah iûⁿ-bú ê iûⁿ-káng, lóng sī ū-hûn-ê, ū-tiám-ê, ū hoe-pan-ê;  hoān-nā La̍h-pan tùi lí só͘ chòe-ê, Góa lóng khòaⁿ-kìⁿ.
<sup>13</sup> Góa sī Pek-te̍k-lī ê Siōng-tè, lí tī-hia bat ēng iû boah thiāu, tùi Góa hē-goān.  Taⁿ lí tio̍h khí-lâi, lī-khui chit só͘-chāi, tò-khì pún-tōe.
<sup>14</sup> La̍h-kiat kap Lī-a ìn i kóng, Tī goán lāu-pē ê ke, kiám iáu ū goán thang tit ê ke-hé kap sán-gia̍p mah?
<sup>15</sup> Goán kiám-m̄-sī hō͘ i khòaⁿ-chòe gōa-lâng mah?  in-ūi i bōe goán, thun-chia̍h goán ê kè-chîⁿ;
<sup>16</sup> Siōng-tè tùi goán lāu-pē chhiúⁿ-chhut it-chhè ê châi-bu̍t, hiah-ê chiū-sī goán kap goán kiáⁿ ê.  Taⁿ kìⁿ-nā Siōng-tè só͘ tùi lí kóng-ê, chòe lí khì kiâⁿ.
<sup>17</sup> Ngá-kok chiū khí-lâi, hō͘ i ê kiáⁿ kap bó͘ lóng khiâ lo̍k-tô.
<sup>18</sup> Koh tòa it-chhè ê cheng-siⁿ, kap só͘ chek-chū ê châi-bu̍t, só͘ tit-tio̍h ê cheng-siⁿ, sī tī Pa-tàn-a-lân só͘ tit-tio̍h-ê;  beh khì Ka-lâm tōe, khì i ê lāu-pē Í-sat hia.
<sup>19</sup> Hit-sî La̍h-pan khì chián iûⁿ-mn̂g;  La̍h-kiat thau-the̍h in lāu-pē ke-lāi ê ngó͘-siōng.
<sup>20</sup> Ngá-kok pōe A-lân lâng La̍h-pan, thau-cháu khì, bô kā i kóng.
<sup>21</sup> Chiū tòa it-chhè só͘-ū-ê tô-cháu;  i khí-sin kè hit ê Hô, ǹg Ki-lia̍t soaⁿ khì.
<sup>22</sup> Kàu tē-saⁿ ji̍t, ū lâng kā La̍h-pan kóng, Ngá-kok cháu-khì lah.
<sup>23</sup> I chiū chhōa i ê hiaⁿ-tī saⁿ-kap khì tui-jip;  le̍k-kè chhit-ji̍t ê lō͘-chām, kàu Ki-lia̍t soaⁿ chiah jip-tio̍h.
<sup>24</sup> Mî-sî bîn-bāng-tiong, Siōng-tè kàu A-lân lâng La̍h-pan hia;  kā i kóng, Lí tio̍h sió-sim, m̄-thang kap Ngá-kok kóng-hó kóng-pháiⁿ.
<sup>25</sup> La̍h-pan tui-tio̍h Ngá-kok, Ngá-kok tī hit ê soaⁿ í-keng tah pò͘-pîⁿ;  La̍h-pan kap i ê chèng hiaⁿ-tī, ia̍h tī Ki-lia̍t soaⁿ tah pò͘-pîⁿ.
<sup>26</sup> La̍h-pan kā Ngá-kok kóng, Lí só͘ chòe sī sím-mi̍h sū, lí siáⁿ-sū pōe góa, chiong góa chiah ê cha-bó͘-kiáⁿ chhōa-khì, chhin-chhiūⁿ ēng to-kiàm chhiúⁿ-lia̍h chi̍t-iūⁿ?
<sup>27</sup> Lí siáⁿ-sū àm-chīⁿ cháu, thau-cháu ia̍h bô kā góa kóng;  hō͘ góa thang ēng hoaⁿ-hí, chhiùⁿ-koa, phah-kó͘, tôaⁿ-khîm, sàng lí tò-khì?
<sup>28</sup> Koh bô iông-ún góa kap gōa-sun, cha-bó͘-kiáⁿ chim-chhùi?  lí taⁿ só͘ kiâⁿ sī chin gōng.
<sup>29</sup> Góa ê chhiú pún ū la̍t thang hāi lín;  to̍k-to̍k lín lāu-pē ê Siōng-tè chā-mî kā góa kóng, Lí tio̍h sió-sim, m̄-thang kap Ngá-kok kóng-hó kóng-pháiⁿ.
<sup>30</sup> Taⁿ lí sui-jiân loân-bō͘ lí ê lāu-pē ê ke, put-tek-put tio̍h khì, siáⁿ-sū thau-the̍h góa ê sîn-bêng?
<sup>31</sup> Ngá-kok ìn La̍h-pan kóng, In-ūi góa kiaⁿ, sim-lāi siūⁿ, kóng, Kiaⁿ-liáu lí chiong lí ê cha-bó͘-kiáⁿ tùi góa chhiúⁿ-khì.
<sup>32</sup> Lūn-kàu lí ê sîn-bêng, lí tùi sím-mi̍h lâng chhiau-tio̍h, i chiū tio̍h sí;  tng lán chèng hiaⁿ-tī ê bīn-chêng, lí jīn-khòaⁿ, tī góa chia ū sím-mi̍h mi̍h sī lí-ê, thang the̍h-khì.  In-ūi Ngá-kok m̄-chai La̍h-kiat ū thau-the̍h-in.
<sup>33</sup> La̍h-pan chiū ji̍p Ngá-kok ê pò͘-pîⁿ, Lī-a ê pò͘-pîⁿ, kap nn̄g ê lú-pī ê pò͘-pîⁿ, lóng chhiau-bô;  chiū tùi Lī-a ê pò͘-pîⁿ chhut-lâi, ji̍p La̍h-kiat ê pò͘-pîⁿ.
<sup>34</sup> La̍h-kiat í-keng chiong ngó͘-siōng khǹg tī lo̍k-tô ê oaⁿ-ē, lâi chē tī hit téng-bīn.  La̍h-pan tī i ê pò͘-pîⁿ-lāi sì-kòe bong, lóng chhiau-bô.
<sup>35</sup> La̍h-kiat tùi i ê lāu-pē kóng, Keng-kî tú-á kàu, bōe-ōe khí-lâi tī lí ê bīn-chêng;  kiû góa ê chú bo̍h-tit siū-khì.  La̍h-pan sì-kòe chhē ngó͘-siōng, chhiau lóng bô.
<sup>36</sup> Ngá-kok chiū siū-khì, kap La̍h-pan kè-kàu;  tùi La̍h-pan kóng, Góa ū hoān-tio̍h sím-mi̍h kè-sit, ū sím-mi̍h chōe-ok, lí kéng-jiân jip góa chiah-kín?
<sup>37</sup> Lí piàn-bong góa it-chhè ê ke-si, ū chhiau-tio̍h lín tau sím-mi̍h ke-si chhut lâi?  thang hē tī lí góa ê hiaⁿ-tī ê bīn-chêng;  hō͘ in tī lán nn̄g-lâng ê tiong-kan phòaⁿ-toàn.
<sup>38</sup> Góa kap lí tòa chit jī-cha̍p nî, lí ê mî-iûⁿ-bú, soaⁿ-iûⁿ-bú m̄-bat ū làu-the;  lí iûⁿ-kûn-tiong ê iûⁿ-káng, góa bē-bat chia̍h-i.
<sup>39</sup> Hō͘ iá-siù siong-hāi-ê, góa bô tòa-lâi hō͘ lí;  góa pún-sin chē-gia̍h;  bô lūn ji̍t-sî siū-thau, mî-sî siū-thau, lí lóng tùi góa thó-pê.
<sup>40</sup> Góa ji̍t-sî hō͘ ji̍t pha̍k, mî-sî hō͘ sng tàng, lóng bōe-kò͘-tit khùn, góa siông-siông sī án-ni.
<sup>41</sup> Góa chit jī-cha̍p-nî tī lí ê ke, ūi-tio̍h lí nn̄g ê cha-bó͘-kiáⁿ, kā lí chòe-kang cha̍p-sì nî;  ūi-tio̍h lí ê iûⁿ-kûn la̍k nî;  lí cha̍p-pái kóe-ōaⁿ góa ê kang-chîⁿ.
<sup>42</sup> Nā m̄-sī ū góa ê pē ê Siōng-tè, chiū-sī A-pek-la̍h-hán ê Siōng-tè, koh sī Í-sat só͘ kiaⁿ-ùi-ê, kap góa tī-teh;  lí taⁿ ún-tàng hō͘ góa khang-chhiú khì.  Siōng-tè khòaⁿ-kìⁿ góa ê khó͘-chêng, kap góa ê lô-lo̍k, chiah tī chā-mî chek-pī lí.
<sup>43</sup> La̍h-pan ìn Ngá-kok kóng, Chiah ê cha-bó͘-kiáⁿ sī góa ê cha-bó͘-kiáⁿ;  chiah ê gín-á sī góa ê gín-á;  chiah ê iûⁿ-kûn ia̍h sī góa ê iûⁿ-kûn;  hoān-nā lí só͘ khòaⁿ-kìⁿ-ê, lóng sī góa ê;  góa ê cha-bó͘-kiáⁿ, kap in só͘ siⁿ ê gín-á;  kin-á-ji̍t góa ōe kā in chòe sím-mi̍h?
<sup>44</sup> Taⁿ lâi, lán nn̄g-lâng thang lâi li̍p-iok, tī lí góa ê tiong-kan chòe chèng-kù.
<sup>45</sup> Ngá-kok chhú chio̍h, khiā chòe thiāu.
<sup>46</sup> Ngá-kok tùi chiah ê hiaⁿ-tī kóng, Lín tio̍h khioh chio̍h-thâu;  in chiū chiong chio̍h-thâu khioh lâi thia̍p kui-tui;  tāi-ke chiū tī hit tui ê piⁿ-á chia̍h.
<sup>47</sup> La̍h-pan miâ i kiò I-ka-ní-sat-khap-tō͘-tha;  Ngá-kok miâ i kiò Ka-lūi-tek.
<sup>48</sup> La̍h-pan kóng, Kin-á-ji̍t chit ê chio̍h-tui chòe lí góa tiong-kan ê chèng-kù.  In-ūi án-ni, miâ i kiò Ka-lūi-tek;
<sup>49</sup> iā kiò-chòe Bí-su-pa;  chiū-sī kóng, Lán tāi-ke lī-pia̍t í-āu, goān Iâ-hô-hoa tī lí góa ê tiong-kan kàm-chhat.
<sup>50</sup> Lí nā khó͘-chhó͘ góa ê cha-bó͘-kiáⁿ, koh tī góa ê cha-bó͘-kiáⁿ í-gōa lēng-gōa chhōa-bó͘, sui-jiân bô lâng kap lán tī-teh, ū Siōng-tè tī lí góa ê tiong-kan chòe kan-chèng.
<sup>51</sup> La̍h-pan koh tùi Ngá-kok kóng, Lí khòaⁿ chit tui chio̍h, lí khòaⁿ chit ki thiāu;  chiū-sī góa só͘ hē tī lí góa ê tiong-kan-ê.
<sup>52</sup> Chit tui chio̍h chòe kan-chèng, chit ki thiāu chòe kan-chèng;  góa bô beh kè chit tui chio̍h khì hāi lí, lí iā m̄-thang kè chit tui chio̍h kap thiāu, lâi hāi góa.
<sup>53</sup> Goān A-pek-la̍h-hán ê Siōng-tè, Ná-ho̍k ê Siōng-tè, in lāu-pē ê Siōng-tè, tī lí góa ê tiong-kan phòaⁿ-toàn.  Ngá-kok chiū kí in lāu-pē Í-sat só͘ kiaⁿ-ùi ê Siōng-tè lâi chiù-chōa.
<sup>54</sup> Ngá-kok tī soaⁿ-ni̍h hiàn-chè, chhiáⁿ i hiah ê hiaⁿ-tī lâi chia̍h;  in chia̍h-liáu, chiū tī soaⁿ-ni̍h hioh-mî.
<sup>55</sup> La̍h-pan thàu-chá khí-lâi, kap i ê gōa-sun, kap i ê cha-bó͘-kiáⁿ chim-chhùi, kā in chiok-hok;  chiū khí-sin tò-khì ka-kī ê só͘-chāi.

</p></div></div><div class="p_outer"><div class="p_left"> <div class="chap">=== 創世記 · 第 32 章 ===</div><p>
<sup>1</sup> 雅各koh行伊ê路，上帝ê使者tú-tio̍h伊。
<sup>2</sup> 雅各看見in，就講，這是上帝ê軍隊；所以名hit所在叫Má-khap-liām。
<sup>3</sup> 雅各差人事先去Se-jíⁿ ê地，Í-tong ê田，見伊ê兄以掃。
<sup>4</sup> 吩咐in講，Lín kā我ê主以掃講，你ê奴僕雅各án-ni講，我tī拉班hia寄居，tòa到今á日。
<sup>5</sup> 我有牛、驢、羊群、奴僕、女婢；taⁿ差人來報我ê主，ài得tī你ê面前得tio̍h恩典。
<sup>6</sup> 所差ê人tò來雅各hia講，阮到你ê兄以掃hia，伊tú-tú teh來beh迎接你；koh有四百人kap伊來。
<sup>7</sup> 雅各大驚koh擘腹；將hiah-ê kap伊相kap tī-teh ê人，kap羊群、牛群、駱駝，分做兩隊；
<sup>8</sup> 講，以掃若來攻擊chit隊，chhun-ê hit隊iáu thang逃走。
<sup>9</sup> 雅各koh講，我ê祖，亞伯拉罕ê上帝，我ê父以撒ê上帝，耶和華ah，你bat對我講，tò去你ê本地本族，我beh好款待你。
<sup>10</sup> 你對你ê奴僕所施一切ê慈愛kap一切ê誠實，就至微細ê我也bōe堪得得tio̍h；我前kia̍h我ê柺á，過chit-ê約旦河；taⁿ我已經成做兩隊。
<sup>11</sup> 求你救我脫離我ê兄以掃ê手；因為我驚伊，驚了伊來thâi死我kap in 母kiáⁿ。
<sup>12</sup> 你也bat講，我的確beh好款待你；hō͘你ê後裔親像海邊ê沙，chōe到bōe算得。
<sup>13</sup> Hit暝雅各歇tī-hia；就tī伊所有ê物ê內面，揀出禮物，beh送伊ê兄以掃；
<sup>14</sup> 山羊母兩百隻，山羊公二十隻，綿羊母兩百隻，綿羊公二十隻；
<sup>15</sup> 駱駝母kap食奶ê kiáⁿ三十隻，牛母四十隻，牛káng十隻，驢母二十隻，驢kiáⁿ十隻。
<sup>16</sup> 各樣另外一群，交代奴僕；kā奴僕講，Lín事先我去，hō͘ ta̍k群有相離。
<sup>17</sup> Koh吩咐做頭ê，講，我ê兄以掃tú-tio̍h你ê時，若問你講，你是甚麼人ê？beh去tah-lo̍h？你頭前hiah-ê chī-chūi ê？
<sup>18</sup> 你tio̍h講，是你ê奴僕雅各ê；是beh送我ê主以掃ê禮物；現在伊本身亦tī阮ê後面。
<sup>19</sup> Koh吩咐第二第三，kap一切趕kui群cheng-siⁿ ê人，講，Lín tú-tio̍h以掃ê時，亦tio̍h照án-ni kā伊講。
<sup>20</sup> Koh lín亦tio̍h講，你ê奴僕雅各tī阮ê後面。因為雅各家己phah算講，我用tī我頭前去ê禮物來改伊ê恨；然後我見tio̍h伊ê面，kiám-chhái伊接納我。
<sup>21</sup> Tùi án-ni，禮物先行；hit暝雅各歇tī隊中。
<sup>22</sup> 伊暝時起來，chhōa伊兩個bó͘，兩個女婢，kap十一個kiáⁿ，lóng 過Ngá-po̍k ê渡頭。
<sup>23</sup> 事先hō͘ in過溪；凡所有ê亦hō͘ in過。
<sup>24</sup> 只有chhun雅各家己tī-teh；有一人來kap伊相ián，到tī天phú光。
<sup>25</sup> Hit人看bōe贏伊；就siàn雅各ê大腿臼；相ián ê時，雅各ê大腿臼choa̍h-tio̍h。
<sup>26</sup> Hit人講，天beh光lah，tio̍h放我去。雅各講，你若無kā我祝福，m̄放你去。
<sup>27</sup> Hit人講，你名做甚麼？伊講，我名做雅各。
<sup>28</sup> Hit人講，你ê名無beh koh叫雅各，beh叫做以色列；因為你kap上帝kap人鬥輸贏，lóng得tio̍h khah贏。
<sup>29</sup> 雅各問伊講，請將你ê名kā我講。Hit人應講，Mih-sái問我ê名？就tī-hia kā伊祝福。
<sup>30</sup> 雅各名hit所在叫Piān-í-lī，因為講，我當頭對面見tio̍h上帝，我ê性命iáu得tio̍h保全。
<sup>31</sup> 日tú-á出，雅各經過Piān-í-lī；伊ê大腿已經pái。
<sup>32</sup> 所以chiah-ê以色列人無食大腿頭ê筋，到tī今á日；因為hit人siàn雅各腿臼ê大筋。

</p></div><div class="p_right"><div class="chap">=== 創世記 · 第 32 章 ===</div><p>
<sup>1</sup> Ngá-kok koh kiâⁿ i ê lō͘, Siōng-tè ê sù-chiá tú-tio̍h i.
<sup>2</sup> Ngá-kok khòaⁿ-kìⁿ in, chiū kóng, Che sī Siōng-tè ê kun-tūi;  só͘-í miâ hit só͘-chāi kiò Má-khap-liām.
<sup>3</sup> Ngá-kok chhe lâng tāi-seng khì Se-jíⁿ ê tōe, Í-tong ê chhân, kìⁿ i ê hiaⁿ Í-sò.
<sup>4</sup> Hoan-hù in kóng, Lín kā góa ê chú Í-sò kóng, Lí ê lô͘-po̍k Ngá-kok án-ni kóng, Góa tī La̍h-pan hia kià-ku, tòa kàu kin-á-ji̍t.
<sup>5</sup> góa ū gû, lû, iûⁿ-kûn, lô͘-po̍k, lú-pī;  taⁿ chhe lâng lâi pò góa ê chú, ài tit tī lí ê bīn-chêng tit-tio̍h un-tián.
<sup>6</sup> Só͘ chhe ê lâng tò-lâi Ngá-kok hia kóng, Goán kàu lí ê hiaⁿ Í-sò hia, i tú-tú teh lâi beh ngiâ-chih lí;  koh ū sì-pah lâng kap i lâi.
<sup>7</sup> Ngá-kok tōa kiaⁿ koh peh-pak;  chiong hiah-ê kap i saⁿ-kap tī-teh ê lâng, kap iûⁿ-kûn, gû-kûn, lo̍k-tô, pun chòe nn̄g tūi;
<sup>8</sup> kóng, Í-sò nā lâi kong-kek chit-tūi, chhun-ê hit-tūi iáu thang tô-cháu.
<sup>9</sup> Ngá-kok koh kóng, Góa ê chó͘, A-pek-la̍h-hán ê Siōng-tè, góa ê pē Í-sat ê Siōng-tè, Iâ-hô-hoa ah, Lí bat tùi góa kóng, Tò-khì lí ê pún-tōe pún-cho̍k,  Góa beh hó khoán-thāi lí.
<sup>10</sup> Lí tùi lí ê lô͘-po̍k só͘ si it-chhè ê chû-ài kap it-chhè ê sêng-si̍t, chiū chì-bî-sòe ê góa iā bōe kham-tit tit-tio̍h; góa chêng kia̍h góa ê koáiⁿ-á, kè chit ê Iok-tàn hô; taⁿ góa í-keng chiâⁿ-chòe nn̄g-tūi.
<sup>11</sup> Kiû Lí kiù góa thoat-lī góa ê hiaⁿ Í-sò ê chhiú;  in-ūi góa kiaⁿ i, kiaⁿ-liáu i lâi thâi-sí góa kap in bú-kiáⁿ.
<sup>12</sup> Lí iā bat kóng, Góa tek-khak beh hó khoán-thāi lí;  hō͘ lí ê hō͘-è chhin-chhiūⁿ hái-piⁿ ê soa, chōe kàu bōe-sǹg-tit.
<sup>13</sup> Hit-mî Ngá-kok hioh tī-hia;  chiū tī i só͘ ū ê mi̍h ê lāi-bīn, kéng-chhut lé-mi̍h, beh sàng i ê hiaⁿ Í-sò;
<sup>14</sup> soaⁿ-iûⁿ-bú nn̄g-pah chiah, soaⁿ-iûⁿ-kang jī-cha̍p chiah, mî-iûⁿ-bú nn̄g-pah chiah, mî-iûⁿ-kang jī-cha̍p chiah;
<sup>15</sup> lo̍k-tô-bú kap chia̍h-ni ê kiáⁿ saⁿ-cha̍p chiah, gû-bú sì-cha̍p chiah, gû-káng cha̍p chiah, lû-bú jī-cha̍p chiah, lû-kiáⁿ cha̍p-chiah.
<sup>16</sup> Kok-iūⁿ lēng-gōa chi̍t-kûn, kau-tài lô͘-po̍k;  kā lô͘-po̍k kóng, Lín tāi-seng góa khì, hō͘ ta̍k-kûn ū saⁿ-lī.
<sup>17</sup> Koh hoan-hù chòe-thâu-ê, kóng, Góa ê hiaⁿ Í-sò tú-tio̍h lí ê sî, nā mn̄g lí kóng, Lí sī sím-mi̍h lâng ê?  beh khì tah-lo̍h?  lí thâu-chêng hiah-ê chī-chūi ê?
<sup>18</sup> lí tio̍h kóng, Sī lí ê lô͘-po̍k Ngá-kok ê;  sī beh sàng góa ê chú Í-sò ê lé-mi̍h;  hiān-chāi i pún-sin ia̍h tī goán ê āu-bīn.
<sup>19</sup> Koh hoan-hù tē-jī tē-saⁿ, kap it-chhè kóaⁿ kui-kûn cheng-siⁿ ê lâng, kóng, Lín tú-tio̍h Í-sò ê sî, ia̍h tio̍h chiàu án-ni kā i kóng.
<sup>20</sup> Koh lín ia̍h tio̍h kóng, Lí ê lô͘-po̍k Ngá-kok tī goán ê āu-bīn.  In-ūi Ngá-kok ka-kī phah-sǹg kóng, Góa ēng tī góa thâu-chêng khì ê lé-mi̍h lâi kóe i ê hūn;  jiân-āu góa kìⁿ-tio̍h i ê bīn, kiám-chhái i chiap-la̍p góa.
<sup>21</sup> Tùi án-ni, lé-mi̍h seng kiâⁿ;  hit-mî Ngá-kok hioh tī tūi-tiong.
<sup>22</sup> I mî-sî khí-lâi, chhōa i nn̄g ê bó͘, nn̄g ê lú-pī, kap cha̍p-it ê kiáⁿ, lóng kè Ngá-po̍k ê tō͘-thâu.
<sup>23</sup> Tāi-seng hō͘ in kè-khoe;  hoān só͘-ū-ê ia̍h hō͘ in kè.
<sup>24</sup> Chí-ū chhun Ngá-kok ka-kī tī-teh;  ū chi̍t-lâng lâi kap i saⁿ-ián, kàu tī thiⁿ-phú-kng.
<sup>25</sup> Hit-lâng khòaⁿ bōe iâⁿ-i; chiū siàn Ngá-kok ê tōa-thúi-khū;  saⁿ-ián ê sî, Ngá-kok ê tōa-thúi-khū choa̍h-tio̍h.
<sup>26</sup> Hit-lâng kóng, Thiⁿ beh kng lah, tio̍h pàng góa khì.  Ngá-kok kóng, Lí nā bô kā góa chiok-hok, m̄ pàng lí khì.
<sup>27</sup> Hit-lâng kóng, Lí miâ chòe sím-mi̍h?  i kóng, Góa miâ chòe Ngá-kok.
<sup>28</sup> Hit-lâng kóng, Lí ê miâ bô beh koh kiò Ngá-kok, beh kiò-chòe Í-sek-lia̍t;  in-ūi lí kap Siōng-tè kap lâng tàu su-iâⁿ, lóng tit-tio̍h khah-iâⁿ.
<sup>29</sup> Ngá-kok mn̄g i kóng, Chhiáⁿ chiong lí ê miâ kā góa kóng.  Hit lâng ìn kóng, Mih-sái mn̄g góa ê miâ?  chiū tī-hia kā i chiok-hok.
<sup>30</sup> Ngá-kok miâ Hit só͘-chāi kiò Piān-í-lī, in-ūi kóng, Góa tng-thâu tùi-bīn kìⁿ-tio̍h Siōng-tè, góa ê sìⁿ-miā iáu tit-tio̍h pó-choân.
<sup>31</sup> Ji̍t tú-á chhut, Ngá-kok keng-kè Piān-í-lī;  i ê tōa-thúi í-keng pái.
<sup>32</sup> Só͘-í chiah ê Í-sek-lia̍t lâng bô chia̍h tōa-thúi-thâu ê kun, kàu tī kin-á-ji̍t;  in-ūi hit-lâng siàn Ngá-kok thúi-khū ê tōa-kun.

</p></div></div><div class="p_outer"><div class="p_left"> <div class="chap">=== 創世記 · 第 33 章 ===</div><p>
<sup>1</sup> 雅各kia̍h目看，看見以掃來；koh有四百人kap伊來。伊就將hiah-ê gín-á分開，交hō͘利亞，交hō͘拉結，交hō͘兩個女婢。
<sup>2</sup> 將女婢kap in ê kiáⁿ排tī頭前，利亞kap伊ê kiáⁿ排tī後面，拉結kap約瑟排tī路尾。
<sup>3</sup> 伊本身tī in ê頭前過去，連連七pái仆tī地裡，chiah óa近伊ê兄。
<sup>4</sup> 以掃走來迎接伊，將伊抱teh，koh lám伊ê頷頸，chim伊；兩人就啼哭。
<sup>5</sup> 以掃kia̍h目看見婦人人kap gín-á，就講，Chiah-ê kap你同行ê是chī-chūi？雅各講，Chiah-ê gín-á是上帝施恩hō͘你ê奴僕ê。
<sup>6</sup> Tùi hit-tia̍p，兩個女婢，kap in ê gín-á，進前來拜。
<sup>7</sup> 利亞kap伊ê gín-á亦進前來拜；路尾約瑟kap拉結亦進前來拜。
<sup>8</sup> 以掃講，我所tú-tio̍h kui群 ê cheng-siⁿ，你是甚麼意思？雅各講，是beh tī我ê主ê面前得tio̍h恩典。
<sup>9</sup> 以掃講，小弟ah，我ê已經夠額，你ê猶原歸你。
<sup>10</sup> 雅各講，莫án-ni，我若tī你ê面前得tio̍h恩典，求你tùi我ê手收我ê禮物；因為我見tio̍h你ê面，親像見tio̍h上帝ê面，你亦接納我；
<sup>11</sup> 求你收我帶來hō͘你ê禮物；因為上帝恩典我，hō͘我充足；逼伊，然後收。
<sup>12</sup> 以掃講，咱起身來去，我做頭行。
<sup>13</sup> 雅各對伊講，我ê主知chiah-ê gín-á軟chiáⁿ，牛羊亦tú-á生；若做一日趕，kui群lóng beh死。
<sup>14</sup> 求我ê主tī奴僕ê頭前行，我beh照tī我面前kui群 cheng-siⁿ ê力量，亦照gín-á ê力量，慢慢進前，行到Se-jíⁿ，到我ê主hia。
<sup>15</sup> 以掃講，容允我將tè我ê人留幾個kap你做陣。雅各講，Mih-sái án-ni？Tī我ê主ê面前得tio̍h恩典就好。
<sup>16</sup> Hit日以掃起身，照原路tò去Se-jíⁿ。
<sup>17</sup> 雅各行到Sò͘-kat，tī-hia為本身起厝，為cheng-siⁿ搭草寮；所以名hit所在做Sò͘-kat。
<sup>18</sup> 雅各tùi Pa-tàn-a-lân tò來ê時，平安到迦南地ê示劍城；tī城ê面前搭布棚。
<sup>19</sup> 用一百塊銀，tùi示劍ê老父Hap-boat ê kiaⁿ孫，買伊搭布棚hit塊地；
<sup>20</sup> tī-hia起一座壇，kā伊號名叫I-lī I-lô-i以色列。

</p></div><div class="p_right"><div class="chap">=== 創世記 · 第 33 章 ===</div><p>
<sup>1</sup> Ngá-kok kia̍h-ba̍k khòaⁿ,  khòaⁿ-kìⁿ Í-sò lâi;  koh ū sì-pah lâng kap i lâi.  I chiū chiong hiah ê gín-á pun-khui, kau hō͘ Lī-a, kau hō͘ La̍h-kiat, kau hō͘ nn̄g ê lú-pī.
<sup>2</sup> Chiong lú-pī kap in ê kiáⁿ pâi tī thâu-chêng, Lī-a kap i ê kiáⁿ pâi tī āu-bīn, La̍h-kiat kap Iok-sek pâi tī lō͘-bé.
<sup>3</sup> I pún-sin tī in ê thâu-chêng kè-khì, liân-liân chhit-pái phak tī tōe-ni̍h, chiah óa-kūn i ê hiaⁿ.
<sup>4</sup> Í-sò cháu-lâi ngiâ-chih i, chiong i phō-teh, koh lám i ê ām-kún, chim i;  nn̄g-lâng chiū thî-khàu.
<sup>5</sup> Í-sò kia̍h-ba̍k khòaⁿ-kìⁿ hū-jîn-lâng kap gín-á, chiū kóng, Chiah-ê kap lí tâng-kiâⁿ-ê sī chī-chūi?  Ngá-kok kóng, Chiah ê gín-á sī Siōng-tè si-un hō͘ lí ê lô͘-po̍k-ê.
<sup>6</sup> Tùi hit-tia̍p nn̄g ê lú-pī, kap in ê gín-á, chìn-chêng lâi pài.
<sup>7</sup> Lī-a kap i ê gín-á ia̍h chìn-chêng lâi pài;  lō͘-bé Iok-sek kap La̍h-kiat ia̍h chìn-chêng lâi pài.
<sup>8</sup> Í-sò kóng, Góa só͘ tú-tio̍h kui-kûn ê cheng-siⁿ, lí sī sím-mi̍h ì-sù?  Ngá-kok kóng, Sī beh tī góa ê chú ê bīn-chêng tit-tio̍h un-tián.
<sup>9</sup> Í-sò kóng, Sió-tī ah, góa-ê í-keng kàu-gia̍h, lí-ê iû-goân kui lí.
<sup>10</sup> Ngá-kok kóng, Bo̍h án-ni, góa nā tī lí ê bīn-chêng tit-tio̍h un-tián, kiû lí tùi góa ê chhiú siu góa ê lé-mi̍h;  in-ūi góa kìⁿ-tio̍h lí ê bīn, chhin-chhiūⁿ kìⁿ-tio̍h Siōng-tè ê bīn, lí ia̍h chiap-la̍p góa;
<sup>11</sup> kiû lí siu góa tòa-lâi hō͘ lí ê lé-mi̍h;  in-ūi Siōng-tè un-tián góa, hō͘ góa chhiong-chiok;  pek-i, jiân-āu siu.
<sup>12</sup> Í-sò kóng, Lán khí-sin lâi khì, góa chòe-thâu kiâⁿ.
<sup>13</sup> Ngá-kok tùi i kóng, góa ê chú chai chiah ê gín-á nńg-chiáⁿ, gû-iûⁿ ia̍h tú-á siⁿ;  nā chòe chi̍t-ji̍t kóaⁿ, kui-kûn lóng beh sí.
<sup>14</sup> Kiû góa ê chú tī lô͘-po̍k ê thâu-chêng kiâⁿ, góa beh chiàu tī góa bīn-chêng kui-kûn cheng-siⁿ ê le̍k-liōng, ia̍h chiàu gín-á ê le̍k-liōng, bān-bān chìn-chêng, kiâⁿ kàu Se-jíⁿ, kàu góa ê chú hia.
<sup>15</sup> Í-sò kóng, Iông-ún góa chiong tè góa ê lâng lâu kúi-ê kap lí chòe-tīn.  Ngá-kok kóng, Mih-sái án-ni?  tī góa ê chú ê bīn-chêng tit-tio̍h un-tián chiū hó.
<sup>16</sup> Hit-ji̍t Í-sò khí-sin, chiàu goân-lō͘ tò-khì Se-jíⁿ.
<sup>17</sup> Ngá-kok kiâⁿ kàu Sò͘-kat, tī-hia ūi pún-sin khí-chhù, ūi cheng-siⁿ tah chháu-liâu;  só͘-í miâ hit só͘-chāi chòe Sò͘-kat.
<sup>18</sup> Ngá-kok tùi Pa-tàn-a-lân tò-lâi ê sî, pêng-an kàu Ka-lâm tōe ê Sī-kiàm siâⁿ;  tī siâⁿ ê bīn-chêng tah pò͘-pîⁿ.
<sup>19</sup> Ēng chi̍t-pah tè gûn, tùi Sī-kiàm ê lāu-pē Hap-boat ê kiáⁿ-sun, bóe i tah pò͘-pîⁿ hit tè tōe;
<sup>20</sup> tī-hia khí chi̍t chō tôaⁿ, kā i hō miâ kiò I-lī I-lô-i Í-sek-lia̍t.

</p></div></div><div class="p_outer"><div class="p_left"> <div class="chap">=== 創世記 · 第 34 章 ===</div><p>
<sup>1</sup> 利亞kā雅各所生ê cha-bó͘-kiáⁿ，Tí-ná，出去beh見hit所在ê cha-bó͘-gín-á。
<sup>2</sup> Hit所在ê bo̍k-pek Hi-bī人Hap-boat ê kiáⁿ示劍看見伊；就khiú伊，kap伊相kap睏，凌辱伊。
<sup>3</sup> 伊ê心戀慕雅各ê cha-bó͘-kiáⁿ Tí-ná；疼chit-ê cha-bó͘-kiáⁿ，用好話安慰伊。
<sup>4</sup> 示劍kā伊ê老父Hap-boat，講，求你kā我聘chit-ê cha-bó͘-gín-á做bó͘。
<sup>5</sup> 雅各聽見伊phah lâ-sâm伊ê cha-bó͘-kiáⁿ Tí-ná；hit時伊hiah-ê kiáⁿ kap伊ê cheng-siⁿ tī山裡；雅各靜靜無做聲，thèng候in tò來。
<sup>6</sup> 示劍ê老父，Hap-boat，出來見雅各，beh kap伊講話。
<sup>7</sup> 雅各hiah-ê kiáⁿ聽見chit-ê tāi-chì，就tùi山裡tò來，ta̍k-ê m̄甘願，十分受氣；因為示劍tī以色列做出見笑ê tāi-chì，kap雅各ê cha-bó͘-kiáⁿ相kap睏；這本是m̄應該做ê事。
<sup>8</sup> Hap-boat kap in參詳講，我ê kiáⁿ示劍ê心欣慕lín ê cha-bó͘-gín-á；求lín將伊hō͘我ê kiáⁿ做bó͘。
<sup>9</sup> Lín kap阮大家結親；lín thang將lín ê cha-bó͘-kiáⁿ hō͘阮，lín亦thang娶阮ê cha-bó͘-kiáⁿ。
<sup>10</sup> Lín kap阮相kap khiā起；地tī lín ê面前，lín tòa chia khiā，做seng-lí，建置產業。
<sup>11</sup> 示劍對cha-bó͘-gín-á ê老父kap伊ê兄弟講，願tī你ê面前得tio̍h恩典；lín所對我講ê我beh hō͘ lín。
<sup>12</sup> chhut-chāi lín beh tùi我討jōa-chōe聘金，kap禮物，我的確照lín所講ê hō͘ lín；只有ài lín用cha-bó͘-gín-á hō͘我做bó͘。
<sup>13</sup> 雅各hiah-ê kiáⁿ，因為示劍phah lâ-sâm in ê小妹Tí-ná，就用奸詐ê話來應示劍，kap伊ê老父，Hap-boat，對in講，
<sup>14</sup> 將阮ê小妹hō͘無受割禮ê人做bó͘，這ê tāi-chì阮bōe做得；因為he是阮ê見笑。
<sup>15</sup> Lín所有ê ta-po͘人，若lóng受割禮親像阮一樣，有chí一項chiah thang應允lín；
<sup>16</sup> 阮就將阮ê cha-bó͘-kiáⁿ hō͘ lín，阮亦chhōa lín ê cha-bó͘-kiáⁿ；阮就kap lín相kap tòa，成做一個百姓。
<sup>17</sup> 設使lín m̄聽阮ê話來受割禮，阮就tòa阮ê小妹來去。
<sup>18</sup> Hap-boatkap伊ê kiáⁿ示劍，歡喜in ê話。
<sup>19</sup> Hit-ê少年人做chit-ê tāi-chì，lóng無延chhiân；因為伊疼雅各ê cha-bó͘-kiáⁿ；koh伊tī in老父ê家第一尊貴。
<sup>20</sup> Hap-boat，kap伊ê kiáⁿ示劍，來到本城ê門口，kā本城ê人講，
<sup>21</sup> Chiah-ê人kap咱和好；m̄值tio̍h chún in tī chit-ê地khiā起，做seng-lí；koh chit-ê地亦開闊，ōe容允得in；咱thang chhōa in ê cha-bó͘-kiáⁿ做bó͘，亦thang將咱ê cha-bó͘-kiáⁿ 過hō͘ in。
<sup>22</sup> 獨獨tio̍h有一項，hiah-ê chiah beh允咱，kap咱khiā起，成做一個百姓；就是咱中間所有ê ta-po͘人lóng tio̍h受割禮，親像in受割禮一樣。
<sup>23</sup> 伊ê牛，羊，財產，kap一切ê cheng-siⁿ，kiám無lóng歸tī咱mah？只有tioh8un2-in，in就beh kap咱tòa。
<sup>24</sup> 見若tùi城門出來ê人lóng聽thàn hap-boat kap伊ê kiáⁿ示劍ê話；tùi án-ni見若tùi城門出來ê ta-po͘人lóng受割禮。
<sup>25</sup> 到第三日，眾人當teh痛疼ê時，雅各兩個kiáⁿ，就是Tí-ná ê兄西門kap利未，lóng kia̍h刀，thàn人無tiuⁿ-tî，來到城內，thâi死lóng總ê ta-po͘人。
<sup>26</sup> 也用刀thâi死Hap-boat kap伊ê kiáⁿ示劍；chhōa tí-ná tùi示劍ê厝出來，就去。
<sup>27</sup> 雅各hiah-ê kiáⁿ，為tio̍h in小妹受phah lâ-sâm，就來到受thâi ê人hia，搶劫in ê城。
<sup>28</sup> 搶in ê羊群，牛群，kap驢；以及城內kap 田裡所有ê。
<sup>29</sup> Koh將in一切ê貨物錢財，一切ê gín-á kap婦人人，以及ta̍k tè厝所有ê，lóng搶，掠就去。
<sup>30</sup> 雅各kā西門kap利未講，Lín連累我，hō͘我tī chit所在khiā起ê百姓ê中間，就是tī迦南人kap Pí-lī-sé人ê中間有臭名。Koh我ê人額少；in的確聚集來攻擊我，phah我；我kap全家ê人lóng會滅無。
<sup>31</sup> In講，伊kiám thang款待阮小妹親像娼妓mah？

</p></div><div class="p_right"><div class="chap">=== 創世記 · 第 34 章 ===</div><p>
<sup>1</sup> Lī-a kā Ngá-kok só͘ siⁿ ê cha-bó͘-kiáⁿ, Tí-ná, chhut-khì beh kìⁿ hit só͘-chāi ê cha-bó͘-gín-á.
<sup>2</sup> Hit só͘-chāi ê bo̍k-pek Hi-bī lâng Hap-boat ê kiáⁿ Sī-kiàm khòaⁿ-kìⁿ i;  chiū khiú-i, kap i saⁿ-kap khùn, lêng-jio̍k i.
<sup>3</sup> I ê sim loân-bō͘ Ngá-kok ê cha-bó͘-kiáⁿ Tí-ná;  thiàⁿ chit ê cha-bó͘-kiáⁿ, ēng hó-ōe an-ùi i.
<sup>4</sup> Sī-kiàm kā i ê lāu-pē Hap-boat, kóng, Kiû lí kā góa phèng chit ê cha-bó͘-gín-á chòe-bó͘.
<sup>5</sup> Ngá-kok thiaⁿ-kìⁿ i phah lah-sap i ê cha-bó͘-kiáⁿ Tí-ná;  hit-sî i hiah ê kiáⁿ kap i ê cheng-siⁿ tī soaⁿ-ni̍h;  Ngá-kok chēng-chēng bô chòe siaⁿ,  thèng-hāu in tò-lâi.
<sup>6</sup> Sī-kiàm ê lāu-pē, Hap-boat, chhut-lâi kìⁿ Ngá-kok, beh kap i kóng-ōe.
<sup>7</sup> Ngá-kok hiah ê kiáⁿ thiaⁿ-kìⁿ chit ê tāi-chì, chiū tùi soaⁿ-ni̍h tò-lâi, ta̍k-ê m̄ kam-goān, cha̍p-hun siū-khì;  in-ūi Sī-kiàm tī Í-sek-lia̍t chòe chhut kiàn-siàu ê tāi-chì, kap Ngá-kok ê cha-bó͘-kiáⁿ saⁿ-kap khùn;  che pún sī m̄ eng-kai chòe ê sū.
<sup>8</sup> Hap-boat kap in chham-siông kóng, Góa ê kiáⁿ Sī-kiàm ê sim him-bō͘ lín ê cha-bó͘-gín-á;  kiû lín chiong i hō͘ góa ê kiáⁿ chòe-bó͘.
<sup>9</sup> Lín kap goán tāi-ke kiat-chhin;  lín thang chiong lín ê cha-bó͘-kiáⁿ hō͘ goán, lín ia̍h thang chhōa goán ê cha-bó͘-kiáⁿ.
<sup>10</sup> Lín kap goán saⁿ-kap khiā-khí;  tōe tī lín ê bīn-chêng, lín tòa chia khiā, chòe seng-lí, kiàn-tì sán-gia̍p.
<sup>11</sup> Sī-kiàm tùi cha-bó͘-gín-á ê lāu-pē kap i ê hiaⁿ-tī kóng, Goān tī lí ê bīn-chêng tit-tio̍h un-tián;  lín só͘ tùi góa kóng-ê góa beh hō͘ lín.
<sup>12</sup> Chhut-chāi lín beh tùi góa thó jōa-chōe phèng-kim, kap lé-mi̍h, góa tek-khak chiàu lín só͘ kóng-ê hō͘ lín;  chí-ū ài lín ēng cha-bó͘-gín-á hō͘ góa chòe-bó͘.
<sup>13</sup> Ngá-kok hiah ê kiáⁿ, in-ūi Sī-kiàm phah lah-sap in ê sió-bē Tí-ná, chiū ēng kan-chà ê ōe lâi ìn Sī-kiàm, kap i ê lāu-pē, Hap-boat, tùi in kóng,
<sup>14</sup> Chiong goán ê sió-bē hō͘ bô siū kat-lé ê lâng chòe-bó͘, che ê tāi-chì goán bōe-chòe-tit;  in-ūi he sī goán ê kiàn-siàu.
<sup>15</sup> Lín só͘ ū ê ta-po͘-lâng, nā lóng siū kat-lé chhin-chhiūⁿ goán chi̍t-iūⁿ, ū chí chi̍t-hāng chiah thang èng-ún lín;
<sup>16</sup> goán chiū chiong goán ê cha-bó͘-kiáⁿ hō͘ lín, goán ia̍h chhōa lín ê cha-bó͘-kiáⁿ;  goán chiū kap lín saⁿ-kap tòa, chiâⁿ-chòe chi̍t ê peh-sìⁿ.
<sup>17</sup> Siat-sú lín m̄-thiaⁿ goán ê ōe lâi siū kat-lé, goán chiū tòa goán ê sió-bē lâi khì.
<sup>18</sup> Hap-boat kap i ê kiáⁿ Sī-kiàm, hoaⁿ-hí in ê ōe.
<sup>19</sup> Hit ê siàu-liân lâng chòe chit ê tāi-chì, lóng bô iân-chhiân;  in-ūi i thiàⁿ Ngá-kok ê cha-bó͘-kiáⁿ;  koh i tī in lāu-pē ê ke tē-it chun-kùi.
<sup>20</sup> Hap-boat, kap i ê kiáⁿ Sī-kiàm, lâi kàu pún-siâⁿ ê mn̂g-kháu, kā pún-siâⁿ ê lâng kóng,
<sup>21</sup> Chiah ê lâng kap lán hô-hó;  m̄-ta̍t-tio̍h chún in tī chit ê tōe khiā-khí, chòe seng-lí;  koh chit ê tōe ia̍h khui-khoah, ōe iông-ún-tit in;  lán thang chhōa in ê cha-bó͘-kiáⁿ chòe-bó͘, ia̍h thang chiong lán ê cha-bó͘-kiáⁿ kè hō͘ in.
<sup>22</sup> To̍k-to̍k tio̍h ū chi̍t-hāng, hiah-ê chiah beh ún lán, kap lán khiā-khí, chiâⁿ-chòe chi̍t ê peh-sìⁿ;  chiū-sī lán tiong-kan só͘ ū ê ta-po͘-lâng lóng tio̍h siū kat-lé, chhin-chhiūⁿ in siū kat-lé chi̍t-iūⁿ.
<sup>23</sup> I ê gû, iûⁿ, châi-sán, kap it-chhè ê cheng-siⁿ, kiám bô lóng kui tī lán mah?  chí-ū tio̍h ún-in, in chiū beh kap lán tòa.
<sup>24</sup> Kìⁿ-nā tùi siâⁿ-mn̂g chhut-lâi ê lâng lóng thiaⁿ-thàn Hap-boat kap i ê kiáⁿ Sī-kiàm ê ōe;  tùi án-ni kìⁿ-nā tùi siâⁿ-mn̂g chhut-lâi ê ta-po͘-lâng lóng siū kat-lé.
<sup>25</sup> Kàu tē-saⁿ ji̍t, chèng-lâng tng teh thàng-thiàⁿ ê sî, Ngá-kok nn̄g ê kiáⁿ, chiū-sī Tí-ná ê hiaⁿ Se-biān kap Lī-bī, lóng kia̍h-to, thàn lâng bô tiuⁿ-tî, lâi kàu siâⁿ-lāi, thâi-sí lóng-chóng ê ta-po͘-lâng.
<sup>26</sup> Iā ēng to thâi-sí Hap-boat kap i ê kiáⁿ Sī-kiàm;  chhōa Tí-ná tùi Sī-kiàm ê chhù chhut-lâi, chiū khì.
<sup>27</sup> Ngá-kok hiah ê kiáⁿ, ūi-tio̍h in sió-bē siū phah lah-sap, chiū lâi kàu siū-thâi ê lâng hia, chhiúⁿ-kiap in ê siâⁿ.
<sup>28</sup> Chhiúⁿ in ê iûⁿ-kûn, gû-kûn, kap lû;  í-ki̍p siâⁿ-lāi kap chhân-ni̍h só͘ ū ê.
<sup>29</sup> Koh chiong in it-chhè ê hè-mi̍h chîⁿ-châi, it-chhè ê gín-á kap hū-jîn-lâng, í-ki̍p ta̍k tè chhù só͘-ū-ê, lóng chhiúⁿ, lia̍h chiū khì.
<sup>30</sup> Ngá-kok kā Se-biān kap Lī-bī kóng, Lín liân-lūi góa, hō͘ góa tī chit só͘-chāi khiā-khí ê peh-sìⁿ ê tiong-kan, chiū-sī tī Ka-lâm lâng kap Pí-lī-sé lâng ê tiong-kan ū chhàu-miâ.  Koh góa ê lâng-gia̍h chió;  in tek-khak chū-chi̍p lâi kong-kek góa, phah góa;  góa kap choân-ke ê lâng lóng ōe bia̍t-bô.
<sup>31</sup> In kóng, I kiám thang khoán-thāi goán sió-bē chhin-chhiūⁿ chhiong-ki mah?

</p></div></div><div class="p_outer"><div class="p_left"> <div class="chap">=== 創世記 · 第 35 章 ===</div><p>
<sup>1</sup> 上帝kā雅各講，起ah，上去Pek-te̍k-lī，tòa tī-hia。Koh tio̍h tī-hia kā上帝起一座壇，就是你閃避你ê兄以掃ê面ê時，對你出現ê，hit-ê。
<sup>2</sup> 雅各就kā全家以及一切kap伊tī-teh ê人講，Lín tio̍h除去lín中間外邦ê上帝；亦tio̍h家己清氣，換 lín ê衣裳。
<sup>3</sup> 咱tio̍h起來，上去Pek-te̍k-lī；tī-hia我beh kā上帝起一座壇，就是tī我tú-tio̍h患難ê日，允准我ê祈禱，tī我所行ê路kap我tī-teh，hit-ê。
<sup>4</sup> In就將in手內所有異邦ê神明，kap in ê耳鉤，lóng hō͘雅各；雅各將hiah-ê tâi tī示劍hit位ê橡樹腳。
<sup>5</sup> In就起身，上帝hō͘四周圍ê城ê人lóng真驚；in就無追jip雅各ê眾kiáⁿ。
<sup>6</sup> 雅各，以及一切kap伊做陣ê人，到迦南地ê Lō͘-su，就是Pek-te̍k-lī。
<sup>7</sup> 伊tī-hia起一座壇，就kā hit所在號名，叫I-le̍k-pek-te̍k-lī；因為伊閃避伊ê兄ê時，上帝tī-hia對伊出現。
<sup>8</sup> 利百加ê奶母Tí-phò-lat死；就埋葬tī Pek-te̍k-lī ê下面，橡樹腳；所以叫伊ê名A-lûn-pa-kó͘。
<sup>9</sup> 雅各tui3Pa-tàn-a-lân tò來，上帝koh對伊出現，賜福hō͘ 伊。
<sup>10</sup> 上帝koh kā伊講，你名是雅各；taⁿ以後你ê名無koh叫雅各，beh名叫以色列；就叫伊ê名以色列。
<sup>11</sup> 上帝koh kā伊講，我是全能ê上帝；你tio̍h生湠chōe-chōe；將來有一國，koh有chōe-chōe 國，tùi你來生，koh有君王tùi你生出。
<sup>12</sup> 我所hō͘亞伯拉罕kap以撒ê地，我beh hō͘你，亦beh將chit-ê地hō͘你ê後裔。
<sup>13</sup> 上帝就tùi kap伊講話ê所在上去。
<sup>14</sup> 雅各就tī上帝kap伊講話ê所在，khiā一支柱，就是石柱；tī hit頂面灌奠倒油。
<sup>15</sup> 雅各就稱上帝kap伊講話ê所在，名做Pek-te̍k-lī。
<sup>16</sup> In tùi Pek-te̍k-lī起身；離開Í-hoat-tha iáu有一chām ê路；拉結得beh生臨產艱難。
<sup>17</sup> 當伊艱苦生ê時，拾者對伊講，m̄免驚，你taⁿ beh koh得tio̍h一個kiáⁿ。
<sup>18</sup> 伊氣beh斷，臨終ê時，就叫伊ê kiáⁿ ê名Piān-gô-nî；伊ê老父kā伊號名便雅憫。
<sup>19</sup> 拉結死，埋葬tī去Í-hoat-thâe路；Í-hoat-tha就是伯利恆。
<sup>20</sup> 雅各khiā柱tī伊ê墓頂；chit-ê柱就是拉結ê墓牌；到今á日iáu tī-teh。
<sup>21</sup> 以色列koh起身去，tī Í-tek-tâi 搭布棚。
<sup>22</sup> 以色列tòa tī hit所在ê時，Liû-piān去kap伊ê老父ê細姨，Phek-la̍h，相kap睏；以色列亦聽。
<sup>23</sup> 雅各共有十二個kiáⁿ。利亞ê kiáⁿ，就是雅各ê大kiáⁿ Liû-piān，以及西門，利未，猶大，Í-sat-ka，Se-pò͘-lûn；
<sup>24</sup> 拉結ê kiáⁿ，就是約瑟，便雅憫；
<sup>25</sup> 拉結ê女婢Phek-la̍h所生ê kiáⁿ，就是Tàn kap Ná-hut-tha-lī；
<sup>26</sup> 利亞ê女婢Sek-phàⁿ所生ê kiáⁿ Ka-tek，A-siat；這是雅各tī Pa-tàn-a-lân所生ê kiáⁿ。
<sup>27</sup> 雅各來見伊ê老父以撒tī Bān-lī，到Ki-lia̍t-a-pa，就是Hi-pek-lûn，亞伯拉罕kap以撒bat寄居ê所在。
<sup>28</sup> 以撒享受一百八十歲；
<sup>29</sup> 以撒年歲老，日子滿足，氣斷來死，tò去伊ê列祖hia；伊兩個kiáⁿ以掃，雅各，kā伊埋葬。

</p></div><div class="p_right"><div class="chap">=== 創世記 · 第 35 章 ===</div><p>
<sup>1</sup> Siōng-tè kā Ngá-kok kóng, Khí-ah, chiūⁿ-khì Pek-te̍k-lī, tòa tī-hia.  Koh tio̍h tī-hia kā Siōng-tè khí chi̍t chō tôaⁿ, chiū-sī lí siám-pī lí ê hiaⁿ Í-sò ê bīn ê sî, tùi lí chhut-hiān-ê, hit-ê.
<sup>2</sup> Ngá-kok chiū kā choân-ke í-ki̍p it-chhè kap i tī-teh ê lâng kóng, Lín tio̍h tû-khì lín tiong-kan gōa-pang ê siōng-tè;  ia̍h tio̍h ka-kī chheng-khì, ōaⁿ lín ê i-chiûⁿ.
<sup>3</sup> Lán tio̍h khí-lâi, chiūⁿ-khì Pek-te̍k-lī;  tī-hia góa beh kā Siōng-tè khí chi̍t chō tôaⁿ, chiū-sī tī góa tú-tio̍h hoān-lān ê ji̍t, ún-chún góa ê kî-tó, tī góa só͘ kiâⁿ ê lō͘ kap góa tī-teh, hit-ê.
<sup>4</sup> In chiū chiong in chhiú-lāi só͘ ū īⁿ-pang ê sîn-bêng, kap in ê hī-kau, lóng hō͘ Ngá-kok;  Ngá-kok chiong hiah-ê tâi tī Sī-kiàm hit-ūi ê siōng-chhiū-kha.
<sup>5</sup> In chiū khí-sin, Siōng-tè hō͘ sì-chiu-ûi ê siâⁿ ê lâng lóng chin kiaⁿ;  in chiū bô tui-jip Ngá-kok ê chèng-kiáⁿ.
<sup>6</sup> Ngá-kok, í-ki̍p it-chhè kap i chòe-tīn ê lâng, kàu Ka-lâm tōe ê Lō͘-su, chiū-sī Pek-te̍k-lī.
<sup>7</sup> I tī-hia khí chi̍t chō tôaⁿ, chiū kā hit só͘-chāi hō-miâ, kiò I-le̍k-pek-te̍k-lī;  in-ūi i siám-pī i ê hiaⁿ ê sî, Siōng-tè tī-hia tùi i chhut-hiān.
<sup>8</sup> Lī-pek-ka ê ni-bú Tí-phò-lat sí;  chiū bâi-chòng tī Pek-te̍k-lī ê ē-bīn, siōng-chhiū-kha;  só͘-í kiò i ê miâ A-lûn-pa-kó͘.
<sup>9</sup> Ngá-kok tùi Pa-tàn-a-lân tò-lâi, Siōng-tè koh tùi i chhut-hiān, sù-hok hō͘ i.
<sup>10</sup> Siōng-tè koh kā i kóng, Lí miâ sī Ngá-kok;  taⁿ í-āu lí ê miâ bô koh kiò Ngá-kok, beh miâ kiò Í-sek-lia̍t;  chiū kiò i ê miâ Í-sek-lia̍t.
<sup>11</sup> Siōng-tè koh kā i kóng, Góa sī choân-lêng ê Siōng-tè;  lí tio̍h siⁿ-thòaⁿ chōe-chōe;  chiong-lâi ū chi̍t-kok, koh ū chōe-chōe kok, tùi lí lâi siⁿ, koh ū kun-ông tùi lí siⁿ-chhut.
<sup>12</sup> Góa só͘ hō͘ A-pek-la̍h-hán kap Í-sat ê tōe, Góa beh hō͘ lí, ia̍h beh chiong chit ê tōe hō͘ lí ê hō͘-è.
<sup>13</sup> Siōng-tè chiū tùi kap i kóng-ōe ê só͘-chāi chiūⁿ-khì.
<sup>14</sup> Ngá-kok chiū tī Siōng-tè kap i kóng-ōe ê só͘-chāi, khiā chi̍t ki thiāu, chiū-sī chio̍h-thiāu;  tī hit téng-bīn koàn-tiān tò-iû.
<sup>15</sup> Ngá-kok chiū chheng Siōng-tè kap i kóng-ōe ê só͘-chāi, miâ chòe Pek-te̍k-lī.
<sup>16</sup> In tùi Pek-te̍k-lī khí-sin;  lī-khui Í-hoat-tha iáu ū chi̍t chām ê lō͘;  La̍h-kiat tit-beh siⁿ lîm-sán kan-lân.
<sup>17</sup> Tng i kan-khó͘ siⁿ ê sî, khioh-chiá tùi i kóng, M̄-bián kiaⁿ, lí taⁿ beh koh tit-tio̍h chi̍t ê kiáⁿ.
<sup>18</sup> I khùi beh tn̄g, lîm-chiong ê sî, chiū kiò i ê kiáⁿ ê miâ Piān-gô-nî;  i ê lāu-pē kā i hō-miâ Piān-ngá-bín.
<sup>19</sup> La̍h-kiat sí, bâi-chòng tī khì Í-hoat-tha ê lō͘;  Í-hoat-tha chiū-sī Pek-lī-hêng.
<sup>20</sup> Ngá-kok khiā thiāu tī i ê bōng-téng;  chit ê thiāu chiū-sī La̍h-kiat ê bōng-pâi;  kàu kin-á-ji̍t iáu tī-teh.
<sup>21</sup> Í-sek-lia̍t koh khí-sin khì, tī Í-tek-tâi tah pò͘-pîⁿ.
<sup>22</sup> Í-sek-lia̍t tòa tī hit só͘-chāi ê sî, Liû-piān khì kap i ê lāu-pē ê sòe-î, Phek-la̍h, saⁿ-kap khùn;  Í-sek-lia̍t ia̍h thiaⁿ.
<sup>23</sup> Ngá-kok kiōng ū cha̍p-jī ê kiáⁿ.  Lī-a ê kiáⁿ, chiū-sī Ngá-kok ê tōa-kiáⁿ Liû-piān, í-ki̍p Se-biān, Lī-bī, Iû-tāi, Í-sat-ka, Se-pò͘-lûn;
<sup>24</sup> La̍h-kiat ê kiáⁿ, chiū-sī Iok-sek, Piān-ngá-bín;
<sup>25</sup> La̍h-kiat ê lú-pī Phek-la̍h só͘ siⁿ ê kiáⁿ, chiū-sī Tàn kap Ná-hut-tha-lī;
<sup>26</sup> Lī-a ê lú-pī Sek-phàⁿ só͘ siⁿ ê kiáⁿ Ka-tek, A-siat;  che sī Ngá-kok tī Pa-tàn-a-lân só͘ siⁿ ê kiáⁿ.
<sup>27</sup> Ngá-kok lâi kìⁿ i ê lāu-pē Í-sat tī Bān-lī, kàu Ki-lia̍t-a-pa, chiū-sī Hi-pek-lûn, A-pek-la̍h-hán kap Í-sat bat kià-ku ê só͘-chāi.
<sup>28</sup> Í-sat hióng-siū chi̍t-pah poeh-cha̍p hè;
<sup>29</sup> Í-sat nî-hè lāu, ji̍t-chí móa-chiok, khùi tn̄g lâi sí, tò-khì i ê lia̍t-chó͘ hia;  i nn̄g ê kiáⁿ Í-sò, Ngá-kok, kā i bâi-chòng.

</p></div></div><div class="p_outer"><div class="p_left"> <div class="chap">=== 創世記 · 第 36 章 ===</div><p>
<sup>1</sup> 以掃就是Í-tong，伊ê世系記tī下底。
<sup>2</sup> 以掃chhōa迦南地ê cha-bó͘-gín-á做bó͘；就是Hek人Í-lûn ê cha-bó͘-kiáⁿ a-tāi，kap Hi-bī人Chè-piān ê cha-bó͘-sun，A-ná ê cha-bó͘-kiáⁿ，A-hô-lī-pa-má。
<sup>3</sup> Koh chhōa以實瑪利ê cha-bó͘-kiáⁿ，Nî-pâi-iok ê姊妹，Pa-si̍t-boat。
<sup>4</sup> A-tāi kā以掃生Í-lī-hoat；Pa-si̍t-boat生Liû-jíⁿ；
<sup>5</sup> A-hô-lī-pa-má生Iâ-o͘-si，Ngá-lân，Khó-la̍h；這lóng是以掃ê kiáⁿ，tī迦南地生ê。
<sup>6</sup> 以掃帶伊ê bó͘，kiáⁿ，cha-bó͘-kiáⁿ，kap家內lóng總ê人，以及牛，羊，kap一切ê cheng-siⁿ，一切ê財物，就是伊tī迦南地所得tio̍h-ê，去別所在，離開伊ê小弟雅各。
<sup>7</sup> 因為兩人所有ê真chōe，bōe thang相kap khiā；koh因為in ê牛，羊chōe，所寄腳ê所在bōe容允得。
<sup>8</sup> Tùi án-ni以掃tòa tī Se-jíⁿ 山。以掃就是Í-tong。
<sup>9</sup> 以掃ê世系記tī下底：以掃就是Se-jíⁿ 山Í-tong人ê祖；
<sup>10</sup> 以掃chiah-ê kiáⁿ ê名記tī下底，以掃ê bó͘ A-tāi ê kiáⁿ Í-lī-hoat，以掃ê bó͘ Pa-si̍t-boat ê kiáⁿ liû-jíⁿ。
<sup>11</sup> Í-lī-hoat ê kiáⁿ；Thê-bān，O-boat，Sé-pho，Ka-thán，Ki-la̍p-su；
<sup>12</sup> Têng-la̍p是以掃ê kiáⁿ Í-lī-hoat ê細姨，伊kā Í-lī-hoat生A-má-le̍k；這是以掃ê bó͘ A-tāi ê kiaⁿ孫。
<sup>13</sup> Liû-jíⁿ ê kiáⁿ是Ná-hap，謝拉，Sa-má，Bí-sat；chiah-ê是以掃ê bó͘ Pa-si̍t-boat ê kiaⁿ孫。
<sup>14</sup> 以掃ê bó͘ a-河-lī-pa-má是C歲-piān ê cha-bó͘-sun，A-ná ê cha-bó͘-kiáⁿ；伊kā以掃生Iâ-o͘-si，Ngá-lân，Khó-la̍h。
<sup>15</sup> 以掃ê kiáⁿ所生做族長ê，記tī下底；以掃ê大kiáⁿ Í-lī-hoat ê kiáⁿ，有Thê-bān族長，O-boat族長，Sé-pho族長，Ki-la̍p-su族長，
<sup>16</sup> Khó-la̍h族長，Ka-thán族長，A-má-le̍k族長；chiah-ê是tī Í-tong地，Í-lī-hoat所生ê族長，是A-tāi ê kiaⁿ孫。
<sup>17</sup> 以掃ê kiaⁿ孫Liû-jíⁿ ê kiáⁿ，有Ná-hap族長，謝拉族長，Sa-má族長，Bí-sat族長；這是tī Í-tong地，tùi Liû-jíⁿ所出ê族長，lóng是以掃ê bó͘ Pa-si̍t-boat ê kiaⁿ孫。
<sup>18</sup> 以掃ê bó͘ a-河-lī-pa-má ê kiáⁿ，有Iâ-o͘-si族長，Ngá-lân族長，Khó-la̍h族長；這是tùi以掃ê bó͘，A-ná ê cha-bó͘-kiáⁿ a-河-lī-pa-má，所出ê族長。
<sup>19</sup> Chiah-ê是以掃ê kiaⁿ孫，koh chiah-ê是in ê族長；以掃就是Í-tong。
<sup>20</sup> Hit所在ê本地人，就是河-lī人Se-jíⁿ ê kiaⁿ孫，記下底；就是Lô-tan，Sok-pa，C歲-piān，A-ná，Tí-sūn，Í-chhat，Tí-san；
<sup>21</sup> chiah-ê是tùi Í-tong地ê Hô-lī人，Se-jíⁿ kiaⁿ孫中所出ê族長。
<sup>22</sup> Lô-tan ê kiáⁿ是Hô-lī，Hi-bān；Lô-tan ê姊妹是Têng-la̍p。
<sup>23</sup> Sok-pa ê kiáⁿ是A-le̍k-bûn，Má-ná-hat，Í-pa-lio̍k，Sī-pho，O-lâm。
<sup>24</sup> Chè-piān ê kiáⁿ；A-ngá，A-ná；當時teh 飼 in老父Chè-piān ê驢，tī曠野chhē-tio̍h溫泉ê，就是chit-ê A-ná。
<sup>25</sup> A-ná ê kiáⁿ是Tí-sūn；A-ná ê cha-bó͘-kiáⁿ是A-hô-lī-pa-má。
<sup>26</sup> Tí-sūn ê kiáⁿ是Him-tàn，I-sī-pan，Ek-lân，Ki-lân。
<sup>27</sup> Í-chhat ê kiáⁿ是Phek-hán，Sat-hoan，A-kan。
<sup>28</sup> Tí-san ê kiáⁿ是O͘-su，A-lân。
<sup>29</sup> Tùi Hô-lī人所出ê族長，記tī下底；就是Lô-tan族長，Sok-pa族長，Chè-piān族長，A-ná族長，
<sup>30</sup> Tí-sūn族長，Í-chhat族長，Tí-san族長。Chiah-ê是tùi Hô-lī人所出ê族長，lóng tī Se-jíⁿ地做族長。
<sup>31</sup> 當以色列人未有君王治理ê事先，tī Í-tong地做王來治理ê 記tī下底。
<sup>32</sup> Pí-jíⁿ ê kiáⁿ，Pí-la̍h，tī Í-tong做王；伊ê 京城名叫Têng-hap-pa。
<sup>33</sup> Pí-la̍h死了，Pho-su-la̍h人謝拉 ê kiáⁿ，Iok-pa，續接伊做王。
<sup>34</sup> Iok-pa死，Thê-bān地ê人Hō͘-san續接伊做王。
<sup>35</sup> Hō͘-san死，Pí-ta̍t ê kiáⁿ，Hap-ta̍t，續接伊做王；伊就是tī Mô͘-ap地thâi贏米甸人ê。伊ê京城名叫A-bī-tek。
<sup>36</sup> Hap-ta̍t死，Má-sū-lī-ka人Song-la̍h續接伊做王。
<sup>37</sup> Song-la̍h死了，河邊ê Lī-hô-pek人掃羅續接伊做王。
<sup>38</sup> 掃羅死，A-kek-pho ê kiáⁿ，Pa-le̍k-hap-lâm，續接伊做王。
<sup>39</sup> A-kek-pho ê kiáⁿ Pa-le̍k-hap-lâm死，Hap-ta̍t續接伊做王；伊ê京城名叫Pa-o͘；伊ê bó͘名叫Bí-hi-tha-piat，是Bí-sat-hap ê cha-bó͘-sun，Má-tek-lia̍t ê cha-bó͘-kiáⁿ。
<sup>40</sup> Tùi以掃所出ê族長，照in ê宗族，所在，名字，記tī下底；就是Têng-la̍p族長，A-le̍k-óa族長，Iâ-thiap族長；
<sup>41</sup> A-hô-lī-pa-má族長，Í-la̍h族長，Pí-lùn族長；
<sup>42</sup> Ki-la̍p-su族長，Thê-bān族長，Bí-pí-sat族長；
<sup>43</sup> Má-ki-tia̍p族長，Í-lân族長；chiah-ê是Í-tônge族長，照In khiā起ê所在，tī所得tio̍h做業ê地。Chit-ê是Í-tong人ê祖，就是以掃。

</p></div><div class="p_right"><div class="chap">=== 創世記 · 第 36 章 ===</div><p>
<sup>1</sup> Í-sò chiū-sī Í-tong, i ê sè-hē kì tī ē-tóe.
<sup>2</sup> Í-sò chhōa Ka-lâm tōe ê cha-bó͘-gín-á chòe-bó͘; chiū-sī Hek-lâng Í-lûn ê cha-bó͘-kiáⁿ A-tāi, kap Hi-bī lâng Chè-piān ê cha-bó͘-sun, A-ná ê cha-bó͘-kiáⁿ, A-hô-lī-pa-má.
<sup>3</sup> Koh chhōa Í-si̍t-má-lī ê cha-bó͘-kiáⁿ, Nî-pâi-iok ê chí-bē, Pa-si̍t-boat.
<sup>4</sup> A-tāi kā Í-sò siⁿ Í-lī-hoat;  Pa-si̍t-boat siⁿ Liû-jíⁿ;
<sup>5</sup> A-hô-lī-pa-má siⁿ Iâ-o͘-si, Ngá-lân, Khó-la̍h;  che lóng sī Í-sò ê kiáⁿ, tī Ka-lâm tōe siⁿ-ê.
<sup>6</sup> Í-sò tòa i ê bó͘, kiáⁿ, cha-bó͘-kiáⁿ, kap ke-lāi lóng-chóng ê lâng, í-ki̍p gû, iûⁿ, kap it-chhè ê cheng-siⁿ, it-chhè ê châi-bu̍t, chiū-sī i tī Ka-lâm tōe só͘ tit-tio̍h-ê, khì pa̍t só͘-chāi, lī-khui i ê sió-tī Ngá-kok.
<sup>7</sup> In-ūi nn̄g-lâng só͘-ū-ê chin-chōe, bōe thang saⁿ-kap khiā;  koh in-ūi in ê gû, iûⁿ chōe, só͘ kià-kha ê só͘-chāi bōe iông-ún-tit.
<sup>8</sup> Tùi án-ni Í-sò tòa tī Se-jíⁿ soaⁿ.  Í-sò chiū-sī Í-tong.
<sup>9</sup> Í-sò ê sè-hē kì tī ē-tóe:  Í-sò chiū-sī Se-jíⁿ soaⁿ Í-tong lâng ê chó͘;
<sup>10</sup> Í-sò chiah ê kiáⁿ ê miâ kì tī ē-tóe,  Í-sò ê bó͘ A-tāi ê kiáⁿ Í-lī-hoat, Í-sò ê bó͘ Pa-si̍t-boat ê kiáⁿ Liû-jíⁿ.
<sup>11</sup> Í-lī-hoat ê kiáⁿ;  Thê-bān, O-boat, Sé-pho, Ka-thán, Ki-la̍p-su;
<sup>12</sup> Têng-la̍p sī Í-sò ê kiáⁿ Í-lī-hoat ê sòe-î, i kā Í-lī-hoat siⁿ A-má-le̍k;  che sī Í-sò ê bó͘ A-tāi ê kiáⁿ-sun.
<sup>13</sup> Liû-jíⁿ ê kiáⁿ sī Ná-hap, Siā-la̍h, Sa-má, Bí-sat;  chiah-ê sī Í-sò ê bó͘ Pa-si̍t-boat ê kiáⁿ-sun.
<sup>14</sup> Í-sò ê bó͘ A-hô-lī-pa-má sī Chè-piān ê cha-bó͘-sun, A-ná ê cha-bó͘-kiáⁿ;  i kā Í-sò siⁿ Iâ-o͘-si, Ngá-lân, Khó-la̍h.
<sup>15</sup> Í-sò ê kiáⁿ só͘ siⁿ chòe cho̍k-tiúⁿ-ê, kì tī ē-tóe;  Í-sò ê tōa-kiáⁿ Í-lī-hoat ê kiáⁿ, ū Thê-bān cho̍k-tiúⁿ, O-boat cho̍k-tiúⁿ, Sé-pho cho̍k-tiúⁿ, Ki-la̍p-su cho̍k-tiúⁿ,
<sup>16</sup> Khó-la̍h cho̍k-tiúⁿ, Ka-thán cho̍k-tiúⁿ, A-má-le̍k cho̍k-tiúⁿ;  chiah-ê sī tī Í-tong tōe, Í-lī-hoat só͘ siⁿ ê cho̍k-tiúⁿ, sī A-tāi ê kiáⁿ-sun.
<sup>17</sup> Í-sò ê kiáⁿ-sun Liû-jíⁿ ê kiáⁿ, ū Ná-hap cho̍k-tiúⁿ, Siā-la̍h cho̍k-tiúⁿ, Sa-má cho̍k-tiúⁿ, Bí-sat cho̍k-tiúⁿ;  che sī tī Í-tong tōe, tùi Liû-jíⁿ só͘ chhut ê cho̍k-tiúⁿ, lóng sī Í-sò ê bó͘ Pa-si̍t-boat ê kiáⁿ-sun.
<sup>18</sup> Í-sò ê bó͘ A-hô-lī-pa-má ê kiáⁿ, ū Iâ-o͘-si cho̍k-tiúⁿ, Ngá-lân cho̍k-tiúⁿ, Khó-la̍h cho̍k-tiúⁿ;  che sī tùi Í-sò ê bó͘, A-ná ê cha-bó͘-kiáⁿ A-hô-lī-pa-má, só͘ chhut ê cho̍k-tiúⁿ.
<sup>19</sup> Chiah-ê sī Í-sò ê kiáⁿ-sun, koh chiah-ê sī in ê cho̍k-tiúⁿ;  Í-sò chiū-sī Í-tong.
<sup>20</sup> Hit só͘-chāi ê pún-tōe lâng, chiū-sī Hô-lī lâng Se-jíⁿ ê kiáⁿ-sun, kì ē-tóe;  chiū-sī Lô-tan, Sok-pa, Chè-piān, A-ná, Tí-sūn, Í-chhat, Tí-san;
<sup>21</sup> chiah-ê sī tùi Í-tong tōe ê Hô-lī lâng, Se-jíⁿ kiáⁿ-sun-tiong só͘ chhut ê cho̍k-tiúⁿ.
<sup>22</sup> Lô-tan ê kiáⁿ sī Hô-lī, Hi-bān;  Lô-tan ê chí-bē sī Têng-la̍p.
<sup>23</sup> Sok-pa ê kiáⁿ sī A-le̍k-bûn, Má-ná-hat, Í-pa-lio̍k, Sī-pho, O-lâm.
<sup>24</sup> Chè-piān ê kiáⁿ;  A-ngá, A-ná;  tng-sî teh chhī in lāu-pē Chè-piān ê lû, tī khòng-iá chhē-tio̍h un-chôaⁿ-ê, chiū-sī chit ê A-ná.
<sup>25</sup> A-ná ê kiáⁿ sī Tí-sūn;  A-ná ê cha-bó͘-kiáⁿ sī A-hô-lī-pa-má.
<sup>26</sup> Tí-sūn ê kiáⁿ sī Him-tàn,  I-sī-pan, Ek-lân, Ki-lân.
<sup>27</sup> Í-chhat ê kiáⁿ sī Phek-hán, Sat-hoan, A-kan.
<sup>28</sup> Tí-san ê kiáⁿ sī O͘-su, A-lân.
<sup>29</sup> Tùi Hô-lī lâng só͘ chhut ê cho̍k-tiúⁿ, kì tī ē-tóe;  chiū-sī Lô-tan cho̍k-tiúⁿ, Sok-pa cho̍k-tiúⁿ,  Chè-piān cho̍k-tiúⁿ, A-ná cho̍k-tiúⁿ,
<sup>30</sup> Tí-sūn cho̍k-tiúⁿ, Í-chhat cho̍k-tiúⁿ, Tí-san cho̍k-tiúⁿ.  Chiah-ê sī tùi Hô-lī lâng só͘ chhut ê cho̍k-tiúⁿ, lóng tī Se-jíⁿ tōe chòe cho̍k-tiúⁿ.
<sup>31</sup> Tng Í-sek-lia̍t lâng bē ū kun-ông tī-lí ê tāi-seng, tī Í-tong tōe chòe ông lâi tī-lí-ê kì tī ē-tóe.
<sup>32</sup> Pí-jíⁿ ê kiáⁿ, Pí-la̍h, tī Í-tong chòe ông;  i ê kiaⁿ-siâⁿ miâ kiò Têng-hap-pa.
<sup>33</sup> Pí-la̍h sí-liáu, Pho-su-la̍h lâng Siā-la̍h ê kiáⁿ, Iok-pa, sòa-chiap i chòe ông.
<sup>34</sup> Iok-pa sí, Thê-bān tōe ê lâng Hō͘-san sòa-chiap i chòe ông.
<sup>35</sup> Hō͘-san sí, Pí-ta̍t ê kiáⁿ, Hap-ta̍t, sòa-chiap i chòe ông;  i chiū-sī tī Mô͘-ap tōe thâi-iâⁿ Bí-tiân lâng-ê.  I ê kiaⁿ-siâⁿ miâ kiò A-bī-tek.
<sup>36</sup> Hap-ta̍t sí, Má-sū-lī-ka lâng Song-la̍h sòa-chiap i chòe ông.
<sup>37</sup> Song-la̍h sí-liáu, Hô-piⁿ ê Lī-hô-pek lâng Sò-lô sòa-chiap i chòe ông.
<sup>38</sup> Sò-lô sí, A-kek-pho ê kiáⁿ, Pa-le̍k-hap-lâm, sòa-chiap i chòe ông.
<sup>39</sup> A-kek-pho ê kiáⁿ Pa-le̍k-hap-lâm sí,  Hap-ta̍t sòa-chiap i chòe ông;  i ê kiaⁿ-siâⁿ miâ-kiò Pa-o͘;  i ê bó͘ miâ-kiò Bí-hi-tha-piat, sī Bí-sat-ha̍p ê cha-bó͘-sun, Má-tek-lia̍t ê cha-bó͘-kiáⁿ.
<sup>40</sup> Tùi Í-sò só͘ chhut ê cho̍k-tiúⁿ, chiàu in ê chong-cho̍k, só͘-chāi, miâ-jī, kì tī ē-tóe;  chiū-sī Têng-la̍p cho̍k-tiúⁿ, A-le̍k-óa cho̍k-tiúⁿ, Iâ-thiap cho̍k-tiúⁿ;
<sup>41</sup> A-hô-lī-pa-má cho̍k-tiúⁿ, Í-la̍h cho̍k-tiúⁿ, Pí-lùn cho̍k-tiúⁿ;
<sup>42</sup> Ki-la̍p-su cho̍k-tiúⁿ, Thê-bān cho̍k-tiúⁿ, Bí-pí-sat cho̍k-tiúⁿ;
<sup>43</sup> Má-ki-tia̍p cho̍k-tiúⁿ, Í-lân cho̍k-tiúⁿ;  chiah-ê sī Í-tong ê cho̍k-tiúⁿ, chiàu in khiā-khí ê só͘-chāi, tī só͘ tit-tio̍h chòe-gia̍p ê tōe.  Chit-ê sī Í-tong lâng ê chó͘, chiū-sī Í-sò.

</p></div></div><div class="p_outer"><div class="p_left"> <div class="chap">=== 創世記 · 第 37 章 ===</div><p>
<sup>1</sup> 雅各khiā起迦南地，就是伊ê老父寄腳ê所在。
<sup>2</sup> 雅各ê世系記tī下底。約瑟十七歲kap伊hiah-ê兄相kap 顧羊；伊是一個gín-á kap伊ê老父ê細姨Phek-la̍h ê kiáⁿ，Sek-phàⁿ ê kiáⁿ，常常做陣；約瑟將伊hiah-ê兄ê pháiⁿ品行kā in老父講。
<sup>3</sup> Taⁿ以色列疼約瑟khah贏過 tī疼伊ê眾kiáⁿ，因為約瑟是伊年老生ê；伊kā伊做一領彩色ê衫。
<sup>4</sup> 約瑟hiah-ê兄看見老父疼約瑟，過頭tī疼in；就怨恨約瑟，bōe會kap伊講和睦ê話。
<sup>5</sup> 約瑟夢見一個夢，kā伊hiah-ê兄講；in就koh-khah怨恨伊。
<sup>6</sup> 約瑟對in講，請lín聽我所夢見ê夢。
<sup>7</sup> 咱tī園裡hâ五穀；我所hâ-ê起來khiā，lín所hâ-ê圍纍來拜我所hâ-ê。
<sup>8</sup> 伊ê兄應講，總無你真正beh做阮ê王mah？真正beh管轄阮mah？In就為tio̍h伊ê 夢，kap伊ê話，koh-khah怨恨伊。
<sup>9</sup> 後來伊koh夢見一個夢，亦kā伊ê兄講，你看，我又koh夢見一個夢；有日，月，kap十一粒星teh拜我。
<sup>10</sup> 約瑟kā伊ê老父kap伊ê兄講；in老父就責備伊，講，你所夢見chit-ê 夢是怎樣？總無我kap lín老母lín兄弟，lóng beh仆teh拜你mah？
<sup>11</sup> 伊ê兄lóng怨妒伊；伊ê老父用chiah-ê話記tī心內。
<sup>12</sup> 約瑟ê兄去示劍，飼老父ê羊。
<sup>13</sup> 以色列tùi約瑟講，Lín hiaⁿ kiám m̄是tī示劍飼羊mah？你來，我beh差你去in hia。
<sup>14</sup> 伊應講，我tī-chia。伊kā伊講，你去看lín兄有平安á無，羊群有平安á無；tò來kā我講。就差伊出Hi-pek-lûn ê山谷；伊就去到示劍。
<sup>15</sup> 有人tn̄g-tio̍h伊tī山裡迷路；就問伊講，你teh chhē甚麼？
<sup>16</sup> 伊講，我teh chhē我ê兄；請kā我講，in tī tah-lo̍h teh飼羊。
<sup>17</sup> hit人講，In已經離開chia；因為我聽見in teh講，咱來去To-tan。約瑟就去jip伊ê兄，tú-tio̍h in tī To-tan。
<sup>18</sup> In遠遠看見伊，伊iáu未行到in hia，in就相kap計謀beh害死伊。
<sup>19</sup> 大家相kap講，你看，做夢ê來lah。
<sup>20</sup> Hò͘來，taⁿ咱kā伊thâi死，hiatti7一個乾井；chiah來講有pháiⁿ-siù食伊；咱chiah看伊ê 夢將來怎樣。
<sup>21</sup> Liû-piān聽見，就救伊脫離in ê手；講，咱m̄-thang害伊ê性命。
<sup>22</sup> Liû-piān koh對in講，M̄-thang hō͘伊流血；thang kā伊hiat tī chit-ê曠野ê乾井，m̄-thang下手害伊；意思是beh救伊脫離in ê手，hō͘伊tò去伊ê老父hia。
<sup>23</sup> 約瑟到伊ê兄hia，hit-tia̍p in就thǹg約瑟ê外衫，就是伊身軀hit領彩色ê衫；
<sup>24</sup> 就掠伊，hiat落井，hit-ê井是乾ê，內面無水。
<sup>25</sup> In坐teh食餅；kia̍h目看，看見一tīn以實瑪利人tùi Ki-lia̍t來；用駱駝背香料，乳香，沒藥，beh帶落去埃及。
<sup>26</sup> 猶大對chiah-ê兄弟講，咱thâi死咱ê小弟，khǹg密伊ê血，有甚麼利益？
<sup>27</sup> 咱來kā伊賣hō͘以實瑪利人；m̄-thang下手害伊；因為伊是咱ê小弟，咱ê骨肉。兄弟聽伊。
<sup>28</sup> 有hiah-ê米甸ê seng-lí人tùi hia過，伊ê兄就kā約瑟tùi井內拔起來，將伊賣hō͘以實瑪利人，得tio̍h二十個銀。Hiah-ê人就帶約瑟去埃及。
<sup>29</sup> Liû-piān 倒tńg來井邊，看見約瑟無tī井內，就拆裂家己ê衫。
<sup>30</sup> tò去小弟hia，講，Gín-á無去lah；也我nih，我beh tah-lo̍h去？
<sup>31</sup> In就thâi一隻山羊káng，將約瑟hit領衫ùn血；
<sup>32</sup> 就差人the̍h hit領彩色ê衫去in老父hia，講，阮chhē-tio̍h chit領，請你認看是你ê kiáⁿ ê外衫á m̄是。
<sup>33</sup> 伊認得，就講，這是我ê kiáⁿ ê外衫，有pháiⁿ-siù kā-食伊；約瑟的確hō͘伊拆碎。
<sup>34</sup> 雅各就拆裂衫，腰hâ麻布，為伊ê kiáⁿ哀傷chōe-chōe日。
<sup>35</sup> 伊ê kiáⁿ kap伊ê cha-bó͘-kiáⁿ lóng起來安慰伊；伊m̄肯受安慰；講，我的確哀傷落陰府，到我ê kiáⁿ hia。伊ê老父為tio̍h伊啼哭。
<sup>36</sup> 米甸人帶約瑟到埃及，將伊賣hō͘法老ê人臣，侍衛長，Pho-thê-hoat。

</p></div><div class="p_right"><div class="chap">=== 創世記 · 第 37 章 ===</div><p>
<sup>1</sup> Ngá-kok khiā-khí Ka-lâm tōe, chiū-sī i ê lāu-pē kià-kha ê só͘-chāi.
<sup>2</sup> Ngá-kok ê sè-hē kì tī ē-tóe.  Iok-sek cha̍p-chhit hè kap i hiah ê hiaⁿ saⁿ-kap kò͘ iûⁿ;  i sī chi̍t ê gín-á kap i ê lāu-pē ê sòe-î Phek-la̍h ê kiáⁿ, Sek-phàⁿ ê kiáⁿ, siông-siông chòe-tīn;  Iok-sek chiong i hiah ê hiaⁿ ê pháiⁿ phín-hēng kā in lāu-pē kóng.
<sup>3</sup> Taⁿ Í-sek-lia̍t thiàⁿ Iok-sek khah iâⁿ-kè tī thiàⁿ i ê chèng-kiáⁿ, in-ūi Iok-sek sī i nî-lāu siⁿ-ê;  i kā i chòe chi̍t niá chhái-sek ê saⁿ.
<sup>4</sup> Iok-sek hiah ê hiaⁿ khòaⁿ-kìⁿ lāu-pē thiàⁿ Iok-sek, kè-thâu tī thiàⁿ in;  chiū oàn-hūn Iok-sek, bōe-ōe kap i kóng hô-bo̍k ê ōe.
<sup>5</sup> Iok-sek bāng-kìⁿ chi̍t ê bāng, kā i hiah ê hiaⁿ kóng;  in chiū koh-khah oàn-hūn i.
<sup>6</sup> Iok-sek tùi in kóng, Chhiáⁿ lín thiaⁿ góa só͘ bāng-kìⁿ ê bāng.
<sup>7</sup> Lán tī hn̂g-ni̍h hâ gō͘-kak;  góa só͘-hâ-ê khí-lâi khiā, lín só͘-hâ-ê ûi-lûi lâi pài góa só͘ hâ-ê.
<sup>8</sup> I ê hiaⁿ ìn kóng, Chóng-bô lí chin-chiàⁿ beh chòe goán ê ông mah?  chin-chiàⁿ beh koán-hat goán mah?  In chiū ūi-tio̍h i ê bāng, kap i ê ōe, koh-khah oàn-hūn i.
<sup>9</sup> Āu-lâi i koh bāng-kìⁿ chi̍t ê bāng, ia̍h kā i ê hiaⁿ kóng, Lí khòaⁿ, góa iū-koh bāng-kìⁿ chi̍t ê bāng;  ū ji̍t, ge̍h, kap cha̍p-it lia̍p chhiⁿ teh pài góa.
<sup>10</sup> Iok-sek kā i ê lāu-pē kap i ê hiaⁿ kóng;  in lāu-pē chiū chek-pī i, kóng, Lí só͘ bāng-kìⁿ chit ê bāng sī cháiⁿ-iūⁿ?  chóng-bô góa kap lín lāu-bú lín hiaⁿ-tī, lóng beh phak-teh pài lí mah?
<sup>11</sup> I ê hiaⁿ lóng oàn-tò͘ i;  i ê lāu-pē ēng chiah ê ōe kì tī sim-lāi.
<sup>12</sup> Iok-sek ê hiaⁿ khì Sī-kiàm, chhī lāu-pē ê iûⁿ.
<sup>13</sup> Í-sek-lia̍t tùi Iok-sek kóng, Lín hiaⁿ kiám m̄-sī tī Sī-kiàm chhī iûⁿ mah?  Lí lâi, góa beh chhe lí khì in hia.
<sup>14</sup> I ìn kóng, Góa tī-chia.  I kā i kóng, Lí khì khòaⁿ lín hiaⁿ ū pêng-an á-bô, iûⁿ-kûn ū pêng-an á-bô;  tò-lâi kā góa kóng.  Chiū chhe i chhut Hi-pek-lûn ê soaⁿ-kok;  i chiū khì kàu Sī-kiàm.
<sup>15</sup> Ū lâng tn̄g-tio̍h i tī soaⁿ-ni̍h bê-lō͘;  chiū mn̄g i kóng, Lí teh chhē sím-mi̍h?
<sup>16</sup> I kóng, Góa teh chhē góa ê hiaⁿ;  chhiáⁿ kā góa kóng, in tī tah-lo̍h teh chhī iûⁿ.
<sup>17</sup> Hit-lâng kóng, In í-keng lī-khui chia;  in-ūi góa thiaⁿ-kìⁿ in teh kóng, Lán lâi-khì To-tan.  Iok-sek chiū khì jip i ê hiaⁿ, tú-tio̍h in tī To-tan.
<sup>18</sup> In hn̄g-hn̄g khòaⁿ-kìⁿ i, i iáu-bē kiâⁿ kàu in hia, in chiū saⁿ-kap kè-bô͘ beh hāi-sí i.
<sup>19</sup> Tāi-ke saⁿ-kap kóng, Lí khòaⁿ, chòe-bāng-ê lâi-lah.
<sup>20</sup> Hò͘-lâi, taⁿ lán kā i thâi-sí, hiat tī chi̍t ê ta-chíⁿ;  chiah lâi kóng ū pháiⁿ-siù chia̍h-i;  lán chiah khòaⁿ i ê bāng chiong-lâi cháiⁿ-iūⁿ.
<sup>21</sup> Liû-piān thiaⁿ-kìⁿ, chiū kiù i thoat-lī in ê chhiú;  kóng, Lán m̄-thang hāi i ê sìⁿ-miā.
<sup>22</sup> Liû-piān koh tùi in kóng, M̄-thang hō͘ i lâu-huih;  thang kā i hiat tī chit ê khòng-iá ê ta-chíⁿ, m̄-thang hē chhiú hāi i;  ì-sù sī beh kiù i thoat-lī in ê chhiú, hō͘ i tò-khì i ê lāu-pē hia.
<sup>23</sup> Iok-sek kàu i ê hiaⁿ hia, hit-tia̍p in chiū thǹg Iok-sek ê gōa-saⁿ, chiū-sī i seng-khu hit-niá chhái-sek ê saⁿ;
<sup>24</sup> chiū lia̍h i, hiat-lo̍h chíⁿ, hit ê chíⁿ sī ta-ê, lāi-bīn bô chúi.
<sup>25</sup> In chē-teh chia̍h-piáⁿ;  kia̍h-ba̍k khòaⁿ, khòaⁿ-kìⁿ chi̍t-tīn Í-si̍t-má-lī lâng tùi Ki-lia̍t lâi;  ēng lo̍k-tô pē hiuⁿ-liāu, jú-hiuⁿ, bu̍t-io̍h, beh tòa lo̍h-khì Ai-ki̍p.
<sup>26</sup> Iû-tāi tùi chiah ê hiaⁿ-tī kóng, Lán thâi-sí lán ê sió-tī, khǹg-ba̍t i ê huih, ū sím-mi̍h lī-ek?
<sup>27</sup> Lán lâi kā i bōe hō͘ Í-si̍t-má-lī lâng;  m̄-thang hē-chhiú hāi i;  in-ūi i sī lán ê sió-tī, lán ê kut-jio̍k.  Hiaⁿ-tī thiaⁿ-i.
<sup>28</sup> Ū hiah ê Bí-tiân ê seng-lí lâng tùi hia kè, i ê hiaⁿ chiū kā Iok-sek tùi chíⁿ-lāi pu̍ih-khí-lâi, chiong i bōe hō͘ Í-si̍t-má-lī lâng, tit-tio̍h jī-cha̍p ê gûn.  Hiah ê lâng chiū tòa Iok-sek khì Ai-ki̍p.
<sup>29</sup> Liû-piān tò-tńg-lâi chíⁿ-piⁿ, khòaⁿ-kìⁿ Iok-sek bô tī chíⁿ-lāi, chiū thiah-li̍h ka-kī ê saⁿ.
<sup>30</sup> Tò-khì sió-tī hia, kóng, Gín-á bô-khì lah;  iā góa nih, góa beh tah-lo̍h khì?
<sup>31</sup> In chiū thâi chi̍t chiah soaⁿ-iûⁿ-káng, chiong Iok-sek hit niá saⁿ ùn-huih;
<sup>32</sup> chiū chhe lâng the̍h hit niá chhái-sek ê saⁿ khì in lāu-pē hia, kóng, Goán chhē-tio̍h chit-niá, chhiáⁿ lí jīn-khòaⁿ sī lí ê kiáⁿ ê gōa-saⁿ á m̄-sī.
<sup>33</sup> I jīn-tit, chiū kóng, Che sī góa ê kiáⁿ ê gōa-saⁿ, ū pháiⁿ-siù kā-chia̍h-i;  Iok-sek tek-khak hō͘ i thiah-chhùi.
<sup>34</sup> Ngá-kok chiū thiah-li̍h saⁿ, io hâ môa-pò͘, ūi i ê kiáⁿ ai-siong chōe-chōe ji̍t.
<sup>35</sup> I ê kiáⁿ kap i ê cha-bó͘-kiáⁿ lóng khí-lâi an-ùi i;  i m̄-khéng siū an-ùi;  kóng, Góa tek-khak ai-siong lo̍h im-hú, kàu góa ê kiáⁿ hia.  I ê lāu-pē ūi-tio̍h i thî-khàu.
<sup>36</sup> Bí-tiân lâng tòa Iok-sek kàu Ai-ki̍p, chiong i bōe hō͘ Hoat-ló ê jîn-sîn, sī-ōe-tiúⁿ, Pho-thê-hoat.

</p></div></div><div class="p_outer"><div class="p_left"> <div class="chap">=== 創世記 · 第 38 章 ===</div><p>
<sup>1</sup> hit時猶大離開伊ê兄弟，落去到一個A-tō͘-lân人，名做Hi-la̍h ê家；
<sup>2</sup> 猶大tī-hia看見一個迦南人，名叫Su-âe cha-bó͘-kiáⁿ；就chhōa伊，kap伊同房。
<sup>3</sup> 伊就懷孕生kiáⁿ；猶大就kā伊號名做Jíⁿ。
<sup>4</sup> 伊koh懷孕生kiáⁿ；老母kā伊號名Gô-lâm。
<sup>5</sup> 伊又koh生kiáⁿ，kā伊號名Sī-la̍h；伊生Sī-la̍h ê時，猶大tú-á tī Ki-sek。
<sup>6</sup> 猶大kā伊ê大kiáⁿ Jíⁿ娶bó͘，名叫Tha-má。
<sup>7</sup> 猶大ê大kiáⁿ Jíⁿ行pháiⁿ tī耶和華ê面前；耶和華就hō͘伊死。
<sup>8</sup> 猶大kā Gô-lâm講，你tio̍h kap你ê兄嫂同房，對伊來盡你做小弟ê本份，kā你ê兄立後嗣。
<sup>9</sup> Gô-lâm知所生ê kiáⁿ無歸tī伊家己；所以同房ê時，遺洩tī地裡，免得hō͘伊ê兄有後嗣。
<sup>10</sup> 伊ê所做，耶和華看做pháiⁿ；hō͘伊也死。
<sup>11</sup> 猶大心內講，驚了Sī-la̍h亦死，親像伊兩個兄一樣；就對伊ê新婦Tha-má講，你去tòa lín老父ê家守寡，thèng候我ê kiáⁿ Sī-la̍h長成。Tha-má就tò去，tòa tī in老父ê家。
<sup>12</sup> 過久久，猶大ê bó͘ Su-a ê cha-bó͘-kiáⁿ死；猶大受安慰；就kap伊ê朋友A-tō͘-lân人Hi-la̍h上去Têng-ná，到伊剪羊毛ê人hia。
<sup>13</sup> 有人kā Tha-má講，Lín ta-koaⁿ上去Têng-ná，剪伊ê羊ê毛。
<sup>14</sup> Tha-má看見Sī-la̍h已經長成，iáu無chhōa伊做bó͘；就thǹg伊守寡ê衫，用帕罩面，koh moa身體；坐tī Têng-ná ê路，I-ná-ìn門口。
<sup>15</sup> 猶大看見伊，掠做是娼妓，因為伊有罩面。
<sup>16</sup> 就oa̍t去路邊就近伊；講，來，hō͘我kap你相kap睏；因為m̄知是伊ê新婦；應講，你beh kap我睏，beh用甚麼hō͘我？
<sup>17</sup> 猶大講，我tùi羊群內掠一隻山羊á，寄來hō͘你。講，你beh用物hō͘我做準當，thèng候你寄來mah？
<sup>18</sup> 猶大講，我tio̍h甚麼hō͘你做準當？伊就講，你ê印，你ê帶，kap你手裡ê柺á；就hō͘伊，kap伊睏；伊就tùi猶大懷孕。
<sup>19</sup> Tha-má起來去；thǹg伊ê帕，猶原穿伊守寡ê衫。
<sup>20</sup> 猶大託伊ê朋友A-tō͘-lân人送一隻山羊á，beh tùi hit-ê婦人人ê手the̍h準當；chhē伊bōe tio̍h。
<sup>21</sup> 就問hit所在ê人講，I-ná-ìn路邊ê娼妓tī tah-lo̍h？in講，chit位無娼妓。
<sup>22</sup> 伊tò去見猶大講，我chhē伊無；hit位ê人亦講，Chit位無娼妓。
<sup>23</sup> 猶大講，Kù-chāi伊the̍h去，免得咱見笑；你看，我已經將chit隻山羊á送伊，你竟然chhē伊無。
<sup>24</sup> 約略過三月日，有人kā猶大講，你ê新婦Tha-má做娼妓；koh因為行淫，soah有身孕。猶大講，Kā伊拖出來燒。
<sup>25</sup> Tha-má hō͘人拖出來ê時，就差人去見伊ê ta-koaⁿ講，Chiah-ê物是chī-chūi ê，我就是tùi伊來懷孕。
<sup>26</sup> Koh講，請你認，看chit-ê印kap帶kap柺á是chī-chūi ê。猶大認得，就講，伊比我khah有義；因為我無將伊過hō͘我ê kiáⁿ Sī-la̍h；tùi hit-tia̍p猶大無koh親近伊。
<sup>27</sup> Tha-má得beh生ê時，知伊腹肚內是雙個。
<sup>28</sup> Teh生ê時，一個gín-á伸一支手出來；拾者the̍h紅線縛tī伊ê手講，Chit-ê是事先出ê。
<sup>29</sup> 後來伊ê手kiu入去；第二個出世；拾者講，你啥事chông出來？chit-ê爆破是為tio̍h你；所以kā伊號名做Hoat-le̍k-su。
<sup>30</sup> 後來hit-ê，手縛紅線ê，亦生出來；就號伊ê名做謝拉。

</p></div><div class="p_right"><div class="chap">=== 創世記 · 第 38 章 ===</div><p>
<sup>1</sup> Hit-sî Iû-tāi lī-khui i ê hiaⁿ-tī, lo̍h-khì kàu chi̍t ê A-tō͘-lân lâng, miâ chòe Hi-la̍h ê ke;
<sup>2</sup> Iû-tāi tī-hia khòaⁿ-kìⁿ chi̍t ê Ka-lâm lâng, miâ-kiò Su-a ê cha-bó͘-kiáⁿ;  chiū chhōa i, kap i tâng-pâng.
<sup>3</sup> I chiū hoâi-īn siⁿ-kiáⁿ;  Iû-tāi chiū kā i hō miâ chòe Jíⁿ.
<sup>4</sup> I koh hoâi-īn siⁿ-kiáⁿ;  lāu-bú kā i hō miâ Gô-lâm.
<sup>5</sup> I iū-koh siⁿ-kiáⁿ, kā i hō-miâ Sī-la̍h;  i siⁿ Sī-la̍h ê sî, Iû-tāi tú-á tī Ki-sek.
<sup>6</sup> Iû-tāi kā i ê tōa-kiáⁿ Jíⁿ chhōa-bó͘, miâ-kiò Tha-má.
<sup>7</sup> Iû-tāi ê tōa-kiáⁿ Jíⁿ kiâⁿ-pháiⁿ tī Iâ-hô-hoa ê bīn-chêng;  Iâ-hô-hoa chiū hō͘ i sí.
<sup>8</sup> Iû-tāi kā Gô-lâm kóng, Lí tio̍h kap lí ê hiaⁿ-só tâng-pâng, tùi i lâi chīn lí chòe sió-tī ê pún-hūn, kā lí ê hiaⁿ li̍p hō͘-sû.
<sup>9</sup> Gô-lâm chai só͘ siⁿ ê kiáⁿ bô kui tī i ka-kī;  só͘-í tâng-pâng ê sî, ûi-siat tī tōe-ni̍h, bián-tit hō͘ i ê hiaⁿ ū hō͘-sû.
<sup>10</sup> I ê só͘-chòe, Iâ-hô-hoa khòaⁿ chòe pháiⁿ;  hō͘ i iā sí.
<sup>11</sup> Iû-tāi sim-lāi kóng, Kiaⁿ-liáu Sī-la̍h ia̍h sí, chhin-chhiūⁿ i nn̄g ê hiaⁿ chi̍t-iūⁿ;  chiū tùi i ê sim-pū Tha-má kóng, Lí khì tòa lín lāu-pē ê ke chiú-kóaⁿ, thèng-hāu góa ê kiáⁿ Sī-la̍h tióng-sêng.  Tha-má chiū tò-khì, tòa tī in lāu-pē ê ke.
<sup>12</sup> Kè kú-kú, Iû-tāi ê bó͘ Su-a ê cha-bó͘-kiáⁿ sí;  Iû-tāi siū an-ùi;  chiū kap i ê pêng-iú A-tō͘-lân lâng Hi-la̍h chiūⁿ-khì Têng-ná, kàu i chián iûⁿ-mn̂g ê lâng hia.
<sup>13</sup> Ū lâng kā Tha-má kóng, Lín ta-koaⁿ chiūⁿ-khì Têng-ná, chián i ê iûⁿ ê mn̂g.
<sup>14</sup> Tha-má khòaⁿ-kìⁿ Sī-la̍h í-keng tióng-sêng, iáu bô chhōa i chòe-bó͘;  chiū thǹg i chiú-kóaⁿ ê saⁿ, ēng phè tà-bīn, koh moa sin-thé;  chē tī Têng-ná ê lō͘, I-ná-ìn mn̂g-kháu.
<sup>15</sup> Iû-tāi khòaⁿ-kìⁿ i, lia̍h-chòe sī chhiong-ki,  in-ūi i ū tà-bīn.
<sup>16</sup> Chiū oat-khì lō͘-piⁿ chiū-kūn i;  kóng, Lâi, hō͘ góa kap lí saⁿ-kap khùn;  in-ūi m̄-chai sī i ê sim-pū;  ìn kóng, Lí beh kap góa khùn, beh ēng sím-mi̍h hō͘ góa?
<sup>17</sup> Iû-tāi kóng, Góa tùi iûⁿ-kûn-lāi lia̍h chi̍t chiah soaⁿ-iûⁿ-á, kià-lâi hō͘ lí.  Kóng, Lí beh ēng mi̍h hō͘ góa chòe chún-tǹg, thèng-hāu lí kià-lâi mah?
<sup>18</sup> Iû-tāi kóng, Góa tio̍h sím-mi̍h hō͘ lí chòe chún-tǹg?  I chiū kóng, Lí ê ìn, lí ê tòa, kap lí chhiú-ni̍h ê koáiⁿ-á;  chiū hō͘ i, kap i khùn;  i chiū tùi Iû-tāi hoâi-īn.
<sup>19</sup> Tha-má khí-lâi khì;  thǹg i ê phè, iû-goân chhēng i chiú-kóaⁿ ê saⁿ.
<sup>20</sup> Iû-tāi thok i ê pêng-iú A-tō͘-lân lâng sàng chi̍t chiah soaⁿ-iûⁿ-á, beh tùi hit ê hū-jîn-lâng ê chhiú the̍h chún-tǹg;  chhē i bōe tio̍h.
<sup>21</sup> Chiū mn̄g hit só͘-chāi ê lâng kóng, I-ná-ìn lō͘-piⁿ ê chhiong-ki tī tah-lo̍h?  in kóng, chit-ūi bô chhiong-ki.
<sup>22</sup> I tò-khì kìⁿ Iû-tāi kóng, Góa chhē i bô;  hit-ūi ê lâng ia̍h kóng, Chit-ūi bô chhiong-ki.
<sup>23</sup> Iû-tāi kóng, Kù-chāi i the̍h-khì,  bián-tit lán kiàn-siàu;  lí khòaⁿ, góa í-keng chiong chit chiah soaⁿ-iûⁿ-á sàng i, lí kéng-jiân chhē i bô.
<sup>24</sup> Iok-lio̍k kè saⁿ-ge̍h-ji̍t, ū lâng kā Iû-tāi kóng, Lí ê sim-pū Tha-má chòe chhiong-ki;  koh in-ūi kiâⁿ-îm, sòa ū sin-īn.  Iû-tāi kóng, Kā i thoa-chhut-lâi sio.
<sup>25</sup> Tha-má hō͘ lâng thoa-chhut-lâi ê sî, chiū chhe lâng khì kìⁿ i ê ta-koaⁿ kóng, Chiah ê mi̍h sī chī-chūi ê, góa chiū-sī tùi i lâi hoâi-īn.
<sup>26</sup> Koh kóng, Chhiáⁿ lí jīn, khòaⁿ chit ê ìn kap tòa kap koáiⁿ-á sī chī-chūi ê.  Iû-tāi jīn-tit, chiū kóng, I pí góa khah ū-gī;  in-ūi góa bô chiong i kè hō͘ góa ê kiáⁿ Sī-la̍h;  tùi hit-tia̍p Iû-tāi bô koh chhin-kūn i.
<sup>27</sup> Tha-má tit-beh siⁿ ê sî, chai i pak-tó͘-lāi sī siang-ê.
<sup>28</sup> Teh siⁿ ê sî, chi̍t ê gín-á chhun chi̍t ki chhiú chhut-lâi;  khioh-chiá the̍h âng-sòaⁿ pa̍k tī i ê chhiú kóng, Chit-ê sī tāi-seng chhut-ê.
<sup>29</sup> Āu-lâi i ê chhiú kiu-ji̍p-khì;  tē-jī-ê chhut-sì;  khioh-chiá kóng, Lí siáⁿ-sū chông-chhut-lâi?  chit ê piak-phòa sī ūi-tio̍h lí;  só͘-í kā i hō-miâ chòe Hoat-le̍k-su.
<sup>30</sup> Āu-lâi hit-ê, chhiú pa̍k âng-sòaⁿ-ê, ia̍h siⁿ-chhut-lâi;  chiū hō i ê miâ chòe Siā-la̍h.

</p></div></div><div class="p_outer"><div class="p_left"> <div class="chap">=== 創世記 · 第 39 章 ===</div><p>
<sup>1</sup> 約瑟hō͘人帶落去埃及；有一個埃及人，是法老ê人臣侍衛長Pho-thê-hoat，tùi hiah-ê帶伊來ê以實瑪利人ê手買去。
<sup>2</sup> 耶和華kap伊相kap tī-teh，hō͘伊ta̍k項興通；tòa tī伊ê主人埃及人ê家。
<sup>3</sup> 伊ê主人看見耶和華kap伊相kap tī-teh；koh耶和華hō͘伊ê手所做ê lóng興通。
<sup>4</sup> 約瑟就tī主人ê面前得tio̍h恩典，來服事伊；主人設立伊管理伊ê家，將一切所有ê交伊ê手。
<sup>5</sup> Tùi主人設立伊管理家事，kap伊一切所有ê，耶和華為tio̍h約瑟ê緣故，賜福tī hit-ê埃及人ê家；見若家內kap 田裡一切所有ê，lóng得tio̍h耶和華賜福。
<sup>6</sup> 伊將一切所有ê，lóng交約瑟ê手；除去伊所食ê物以外，別項所有ê，lóng m̄知。約瑟súi koh好生做。
<sup>7</sup> Chiah-ê tāi-chì以後，約瑟ê主母注神看伊，講，來kap我睏。
<sup>8</sup> 約瑟m̄-thàn，對伊ê主母講，你看，家內有甚麼tī我ê手，我ê主人lóng m̄知；伊已經將所有ê交tī我ê手；tī chí家內無一個比我khah大；
<sup>9</sup> 你以外，伊無一項無交我，因為你是伊ê bó͘；我怎樣thang行chit-ê大pháiⁿ，來得罪上帝？
<sup>10</sup> 後來伊ta̍k日kap約瑟講話；約瑟無聽伊ê話；無kap伊睏，亦無kap伊做堆。
<sup>11</sup> 有一日，約瑟入厝辦伊ê tāi-chì；家內ê人無一個tī厝內。
<sup>12</sup> 婦人人就khiú伊ê衫講，你來kap我睏；約瑟將衫放tī伊ê手，走出去外面。
<sup>13</sup> 婦人人看見約瑟將衫放tī伊手裡，koh走出外面；
<sup>14</sup> 就叫家內ê人來，對in講，Lín看teh，伊帶一個希伯來人入來咱ê家beh戲弄咱；伊來我chia，beh kap我睏，我就大聲hoah；
<sup>15</sup> 伊聽見我出聲hoah，就將伊ê衫放tī我chia，走出外面。
<sup>16</sup> 婦人人將約瑟ê衫收tī伊hia，thèng候伊ê主人tò來。
<sup>17</sup> 就對伊講起chiah-ê事；講，你所帶來咱chia，hit-ê希伯來ê奴僕，到我chia，beh戲弄我；
<sup>18</sup> 我出聲hoah，伊將伊ê衫放tī我chia，走出外面。
<sup>19</sup> 主人聽見伊ê bó͘對伊所講ê話，講，你ê奴僕親像án-ni款待我，伊就受氣。
<sup>20</sup> 約瑟ê主人將伊關落監，就是王ê罪犯受關ê所在；tùi án-ni，約瑟tī hit-ê監內。
<sup>21</sup> 總是耶和華kap約瑟tī-teh，施恩hō͘伊；hō͘伊tī 管監ê人ê面前得tio̍h恩典。
<sup>22</sup> 管監ê就將監內所有ê犯人lóng交約瑟ê手；in tī-hia所做ê tāi-chì，lóng是伊teh做。
<sup>23</sup> 見若約瑟手下ê tāi-chì，管監ê一概無chhap；因為耶和華kap約瑟tī-teh，koh伊所做ê，耶和華lóng hō͘伊興通。

</p></div><div class="p_right"><div class="chap">=== 創世記 · 第 39 章 ===</div><p>
<sup>1</sup> Iok-sek hō͘ lâng tòa lo̍h-khì Ai-ki̍p;  ū chi̍t ê Ai-ki̍p lâng, sī Hoat-ló ê jîn-sîn sī-ōe-tiúⁿ Pho-thê-hoat, tùi hiah-ê tòa i lâi ê Í-si̍t-má-lī lâng ê chhiú bóe-khì.
<sup>2</sup> Iâ-hô-hoa kap i saⁿ-kap tī-teh, hō͘ i ta̍k-hāng heng-thong;  tòa tī i ê chú-lâng Ai-ki̍p lâng ê ke.
<sup>3</sup> I ê chú-lâng khòaⁿ-kìⁿ Iâ-hô-hoa kap i saⁿ-kap tī-teh;  koh Iâ-hô-hoa hō͘ i ê chhiú só͘ chòe-ê lóng heng-thong.
<sup>4</sup> Iok-sek chiū tī chú-lâng ê bīn-chêng tit-tio̍h un-tián, lâi ho̍k-sāi i;  chú-lâng siat-li̍p i koán-lí i ê ke, chiong it-chhè só͘-ū-ê kau i ê chhiú.
<sup>5</sup> Tùi chú-lâng siat-li̍p i koán-lí ke-sū, kap i it-chhè só͘-ū-ê, Iâ-hô-hoa ūi-tio̍h Iok-sek ê iân-kò͘, sù-hok tī hit ê Ai-ki̍p lâng ê ke;  kìⁿ-nā ke-lāi kap chhân-ni̍h it-chhè só͘-ū-ê, lóng tit-tio̍h Iâ-hô-hoa sù-hok.
<sup>6</sup> I chiong it-chhè só͘-ū-ê, lóng kau Iok-sek ê chhiú;  tû-khì i só͘ chia̍h ê mi̍h í-gōa, pa̍t-hāng só͘-ū-ê, lóng m̄-chai.  Iok-sek súi koh hó-siⁿ-chòe.
<sup>7</sup> Chiah ê tāi-chì í-āu, Iok-sek ê chú-bú chù-sîn khòaⁿ-i, kóng, Lâi kap góa khùn.
<sup>8</sup> Iok-sek m̄-thàn, tùi i ê chú-bú kóng, Lí khòaⁿ, ke-lāi ū sím-mi̍h tī góa ê chhiú, góa ê chú-lâng lóng m̄-chai;  i í-keng chiong só͘-ū-ê kau tī góa ê chhiú;  tī chí ke-lāi bô chi̍t-ê pí góa khah-tōa;
<sup>9</sup> lí í-gōa, i bô chi̍t-hāng bô kau góa,  in-ūi lí sī i ê bó͘;  góa cháiⁿ-iūⁿ thang kiâⁿ chit ê tōa-pháiⁿ, lâi tek-chōe Siōng-tè?
<sup>10</sup> Āu-lâi i ta̍k-ji̍t kap Iok-sek kóng-ōe;  Iok-sek bô thiaⁿ i ê ōe;  bô kap i khùn, ia̍h bô kap i chòe-tui.
<sup>11</sup> Ū chi̍t-ji̍t, Iok-sek ji̍p chhù pān i ê tāi-chì;  ke-lāi ê lâng bô chi̍t-ê tī chhù-lāi.
<sup>12</sup> Hū-jîn-lâng chiū khiú i ê saⁿ kóng, Lí lâi kap góa khùn;  Iok-sek chiong saⁿ pàng tī i ê chhiú, cháu chhut-khì gōa-bīn.
<sup>13</sup> Hū-jîn-lâng khòaⁿ-kìⁿ Iok-sek chiong saⁿ pàng tī i chhiú-ni̍h, koh cháu-chhut gōa-bīn;
<sup>14</sup> chiū kiò ke-lāi ê lâng lâi, tùi in kóng, Lín khòaⁿ-teh, i tòa chi̍t ê Hi-pek-lâi lâng ji̍p-lâi lán ê ke beh hì-lāng lán;  i lâi góa chia, beh kap góa khùn, góa chiū tōa-siaⁿ hoah;
<sup>15</sup> i thiaⁿ-kìⁿ góa chhut-siaⁿ hoah, chiū chiong i ê saⁿ pàng tī góa chia, cháu-chhut gōa-bīn.
<sup>16</sup> Hū-jîn-lâng chiong Iok-sek ê saⁿ siu tī i hia, thèng-hāu i ê chú-lâng tò-lâi.
<sup>17</sup> Chiū tùi i kóng-khí chiah ê sū;  kóng, Lí só͘ tòa-lâi lán chia, hit ê Hi-pek-lâi ê lô͘-po̍k, kàu góa chia, beh hì-lāng góa;
<sup>18</sup> góa chhut-siaⁿ hoah, i chiong i ê saⁿ pàng tī góa chia, cháu-chhut gōa-bīn.
<sup>19</sup> Chú-lâng thiaⁿ-kìⁿ i ê bó͘ tùi i só͘ kóng ê ōe, kóng, Lí ê lô͘-po̍k chhin-chhiūⁿ án-ni khoán-thāi góa, i chiū siū-khì.
<sup>20</sup> Iok-sek ê chú-lâng chiong i koaiⁿ-lo̍h kaⁿ, chiū-sī ông ê chōe-hoān siū koaiⁿ ê só͘-chāi;  tùi án-ni Iok-sek tī hit ê kaⁿ-lāi.
<sup>21</sup> Chóng-sī Iâ-hô-hoa kap Iok-sek tī-teh, si-un hō͘ i;  hō͘ i tī koán-kaⁿ ê lâng ê bīn-chêng tit-tio̍h un-tián.
<sup>22</sup> Koán-kaⁿ-ê chiū chiong kaⁿ-lāi só͘ ū ê hoān-lâng lóng kau Iok-sek ê chhiú;  in tī-hia só͘ chòe ê tāi-chì, lóng sī i teh chòe.
<sup>23</sup> Kìⁿ-nā Iok-sek chhiú-ē ê tāi-chì, koán-kaⁿ-ê it-khài bô chhap;  in-ūi Iâ-hô-hoa kap Iok-sek tī-teh, koh i só͘ chòe-ê, Iâ-hô-hoa lóng hō͘ i heng-thong.

</p></div></div><div class="p_outer"><div class="p_left"> <div class="chap">=== 創世記 · 第 40 章 ===</div><p>
<sup>1</sup> Chiah-ê tāi-chì以後，埃及王 ê酒政kap廚房得罪in ê主埃及王。
<sup>2</sup> 法老受氣伊兩個人臣，就是酒政長kap廚房長，
<sup>3</sup> 將in關tī侍衛長府內ê監，就是約瑟受關ê所在。
<sup>4</sup> 侍衛長將in交代約瑟，伊就伺候in；in就tī監內有hiah久。
<sup>5</sup> 受關tī監ê，埃及王ê酒政kap廚房，兩人同一暝各夢見一個夢，lóng照ta̍k-ê夢ê意義來夢。
<sup>6</sup> 到天光，約瑟入去in hia，看見in有憂悶ê款式。
<sup>7</sup> 伊就問法老兩個人臣，就是kap伊平平關tī主人府內ê，講，今á日lín啥事面帶憂容？
<sup>8</sup> In kā伊講，阮ta̍k人夢見一個夢，無人thang圓。約瑟kā in講，圓夢 kiám m̄是在tī上帝mah？請lín kā我講。
<sup>9</sup> 酒政就對約瑟排列伊ê 夢，講，我夢中看見有一叢葡萄樹tī我ê面前；
<sup>10</sup> 樹頂有三支，親像有發芽開花；伊ê葩(pha)結成熟ê葡萄。
<sup>11</sup> 法老ê杯tī我ê手內，我就the̍h葡萄，ni̍h伊tī法老ê杯內，將杯捧交法老ê手。
<sup>12</sup> 約瑟kā伊講，你ê 夢是án-ni圓；三支就是三日；
<sup>13</sup> koh三日，法老beh舉起你ê頭，復到你ê官職；法老ê酒杯beh猶原hē tī你ê手，親像前做伊ê酒政一樣。
<sup>14</sup> 你若得志ê時，tio̍h記念我，施恩hō͘我；tī法老ê面前替我講一聲；救我出chit-ê監。
<sup>15</sup> 我實在是tùi希伯來人ê地受賣來ê；我tī-chia亦無做出甚麼，hō͘ in kā我關落監。
<sup>16</sup> 廚房看見夢圓了好，就kā約瑟講，我亦tī我ê夢中看，tī我ê頭殼頂有三筐pek ê餅；
<sup>17</sup> 頂面hit有tóe法老所食ta̍k號pek ê物；有鳥來teh我頭殼頂筐內ê物。
<sup>18</sup> 約瑟應伊講，你ê夢是án-ni圓；三khiak筐是三日；
<sup>19</sup> koh三日，法老beh舉起你ê頭殼離開你，吊你tī柴裡；beh有飛鳥來teh你身軀ê肉。
<sup>20</sup> 到第三日，是法老ê生日，伊為眾人臣排設筵席；tī chiah-ê人臣ê中間，抬舉酒政kap廚房；
<sup>21</sup> hō͘酒政長復到官職；伊猶原捧杯tī法老ê手；
<sup>22</sup> 總是將廚房頭召起來；tú-tú照約瑟所kā in圓ê。
<sup>23</sup> 若是酒政長無念tio̍h約瑟，竟然bōe記得伊。

</p></div><div class="p_right"><div class="chap">=== 創世記 · 第 40 章 ===</div><p>
<sup>1</sup> Chiah ê tāi-chì í-āu, Ai-ki̍p ông ê chiú-chèng kap tû-pâng tek-chōe in ê chú Ai-ki̍p ông.
<sup>2</sup> Hoat-ló siū-khì i nn̄g ê jîn-sîn, chiū-sī chiú-chèng-tiúⁿ kap tû-pâng-tiúⁿ,
<sup>3</sup> chiong in koaiⁿ tī sī-ōe-tiúⁿ hú-lāi ê kaⁿ, chiū-sī Iok-sek siū koaiⁿ ê só͘-chāi.
<sup>4</sup> Sī -ōe-tiúⁿ chiong in kau-tài Iok-sek, i chiū su-hāu in;  in chiū tī kaⁿ-lāi ū hiah-kú.
<sup>5</sup> Siū-koaiⁿ tī kaⁿ-ê, Ai-ki̍p ông ê chiú-chèng kap tû-pâng, nn̄g-lâng tâng chi̍t-mî kok bāng-kìⁿ chi̍t ê bāng, lóng chiàu ta̍k ê bāng ê ì-gī lâi bāng.
<sup>6</sup> Kàu thiⁿ-kng, Iok-sek ji̍p-khì in hia, khòaⁿ-kìⁿ in ū iu-būn ê khoán-sit.
<sup>7</sup> I chiū mn̄g Hoat-ló nn̄g ê jîn-sîn, chiū-sī kap i pîⁿ-pîⁿ koaiⁿ tī chú-lâng hú-lāi-ê, kóng, Kin-á-ji̍t lín siáⁿ-sū bīn tài-iu-iông?
<sup>8</sup> In kā i kóng, Goán ta̍k-lâng bāng-kìⁿ chi̍t ê bāng, bô lâng thang oân.  Iok-sek kā in kóng, Oân-bāng kiám-m̄-sī chāi tī Siōng-tè mah?  chhiáⁿ lín kā góa kóng.
<sup>9</sup> Chiú-chèng chiū tùi Iok-sek pâi-lia̍t i ê bāng, kóng, Góa bāng-tiong khòaⁿ-kìⁿ ū chi̍t châng phû-tô-chhiū tī góa ê bīn-chêng;
<sup>10</sup> chhiū-téng ū saⁿ-ki, chhin-chhiūⁿ ū hoat-gê khui-hoe;  i ê pha kiat-chiâⁿ se̍k ê phû-tô.
<sup>11</sup> Hoat-ló ê poe tī góa ê chhiú-lāi, góa chiū the̍h phû-tô, ni̍h i tī Hoat-ló ê poe-lāi, chiong poe phâng kau Hoat-ló ê chhiú.
<sup>12</sup> Iok-sek kā i kóng, Lí ê bāng sī án-ni oân;  saⁿ-ki chiū-sī saⁿ-ji̍t;
<sup>13</sup> koh saⁿ-ji̍t, Hoat-ló beh kú-khí lí ê thâu, ho̍k-tò lí ê koaⁿ-chit;  Hoat-ló ê chiú-poe beh iû-goân hē tī lí ê chhiú, chhin-chhiūⁿ chêng chòe i ê chiú-chèng chi̍t-iūⁿ.
<sup>14</sup> Lí nā tek-chì ê sî, tio̍h kì-liām góa, si-un hō͘ góa;  tī Hoat-ló ê bīn-chêng thòe góa kóng chi̍t siaⁿ;  kiù góa chhut chit ê kaⁿ.
<sup>15</sup> Góa si̍t-chāi sī tùi Hi-pek-lâi lâng ê tōe siū-bōe-lâi-ê;  góa tī-chia ia̍h bô chòe-chhut sím-mi̍h, hō͘ in kā góa koaiⁿ-lo̍h kaⁿ.
<sup>16</sup> Tû-pâng khòaⁿ-kìⁿ bāng oân-liáu hó, chiū kā Iok-sek kóng, Góa ia̍h tī góa ê bāng-tiong khòaⁿ, tī góa ê thâu-khak-téng ū saⁿ-kheng pek ê piáⁿ;
<sup>17</sup> téng-bīn hit-kheng ū tóe Hoat-ló só͘ chia̍h ta̍k-hō pek ê mi̍h;  ū chiáu lâi teh góa thâu-khak-téng kheng-lāi ê mi̍h.
<sup>18</sup> Iok-sek ìn i kóng, Lí ê bāng sī án-ni oân;  saⁿ khia kheng sī saⁿ-ji̍t;
<sup>19</sup> koh saⁿ-ji̍t,  Hoat-ló beh kú-khí lí ê thâu-khak lī-khui lí, tiàu lí tī chhâ-ni̍h;  beh ū pe-chiáu lâi teh lí sin-khu ê bah.
<sup>20</sup> Kàu tē-saⁿ ji̍t, sī Hoat-ló ê siⁿ-ji̍t, i ūi chèng jîn-sîn pâi-siat iân-sia̍h;  tī chiah ê jîn-sîn ê tiong-kan, thâi-kú chiú-chèng kap tû-pâng;
<sup>21</sup> hō͘ chiú-chèng-tiúⁿ ho̍k-tò koaⁿ-chit;  i iû-goân phâng-poe tī Hoat-ló ê chhiú;
<sup>22</sup> chóng-sī chiong tû-pâng-thâu tiàu-khí-lâi;  tú-tú chiàu Iok-sek só͘ kā in oân-ê.
<sup>23</sup> Nā-sī chiú-chèng-tiúⁿ bô liām-tio̍h Iok-sek, kéng-jiân bōe-kì-tit i.

</p></div></div><div class="p_outer"><div class="p_left"> <div class="chap">=== 創世記 · 第 41 章 ===</div><p>
<sup>1</sup> 過兩年ka-nn̂g，法老眠夢；夢見伊khiā tī河邊，
<sup>2</sup> 看見七隻牛母tùi河裡起來，súi koh肥；tī蘆竹á內 teh食。
<sup>3</sup> tè後koh有七隻牛母tùi河裡起來，khiap-sì koh瘦；kap前hiah-ê牛同khiā tī河邊。
<sup>4</sup> Chiah-ê khiap-sì koh瘦ê牛母一盡食hit七隻súi koh肥ê牛。法老就醒。
<sup>5</sup> 伊koh睏，第二pái眠夢；夢見一叢麥出七穗，phauh koh好。
<sup>6</sup> 後來看見koh出七穗，冇冇，koh hō͘東風掃pháiⁿ。
<sup>7</sup> Chiah-ê冇ê穗吞hit七穗phauh koh飽滿ê。法老醒，chiah知是夢見。
<sup>8</sup> 到天光，法老心無平安；就差人召埃及所有ê術士、博士來；法老就將伊所夢見ê kā in講；in無人會kā法老圓。
<sup>9</sup> Hit時酒政長kā法老講，我今á日記得我ê罪。
<sup>10</sup> 前法老受氣人臣，將我kap廚房頭關tī侍衛長府內ê監。
<sup>11</sup> 我kap伊，兩人siâng hit暝有夢見，各照伊ê 夢ê意義來夢。
<sup>12</sup> Tī-hia，kap阮tī-teh，有一個希伯來ê少年人，是侍衛長ê奴僕，阮kā伊講，伊就kā阮圓阮ê 夢；是照阮ta̍k人ê 夢來圓。
<sup>13</sup> 後來tú-tú照伊所kā阮圓ê來成；伊hō͘我復職，hit人受吊來死。
<sup>14</sup> 法老就差人去召約瑟，in就緊緊chhōa伊出監；伊就剪髮，換伊ê衫，來見法老。
<sup>15</sup> 法老kā約瑟講，我夢見一個夢，無人會圓伊；我聽見人講到你聽見夢就會圓。
<sup>16</sup> 約瑟應法老講，這m̄是在tī我；上帝beh將平安指示法老。
<sup>17</sup> 法老kā約瑟講，我夢見我khiā tī河邊，
<sup>18</sup> 有七隻牛母tùi河裡起來，肥koh súi；tī蘆竹á內teh食；
<sup>19</sup> tè後koh有七隻牛母起來，nńg-chiáⁿ，真khiap-sì，koh真瘦；遍埃及地，我m̄-bat看見到chiah pháiⁿ。
<sup>20</sup> Chiah-ê瘦koh khiap-sì ê牛母一盡食事先hit七隻肥ê牛母；
<sup>21</sup> 吞落腹，iáu未看出有吞落去；hit-ê khiap-sì ê款猶原kap事先無各樣；我就醒。
<sup>22</sup> 我tī夢中koh看見一叢麥，出七穗，飽滿koh好；
<sup>23</sup> 後來koh出七穗，枯焦(tâ)，冇冇，koh hō͘東風掃pháiⁿ；
<sup>24</sup> chiah-ê冇冇ê穗吞hit七穗好ê。我講hō͘術士聽，也無人會kā我解明。
<sup>25</sup> 約瑟kā法老講，法老ê 夢就是一個；上帝所beh行ê事，有指示法老。
<sup>26</sup> 七隻好ê牛母是七年；七穗好ê，亦是七年；夢是一個。
<sup>27</sup> Hiah-ê tè後起來ê七隻瘦koh khiap-sì ê牛母，是七年；hiah-ê 七穗空冇，koh hō͘東風掃pháiⁿ-ê，亦是七年；beh做七年ê飢荒。
<sup>28</sup> 上帝所beh做ê事，有顯明tī法老；這是我對法老所講ê。
<sup>29</sup> 你看，埃及遍地beh tú-tio̍h大好年冬七年；
<sup>30</sup> tè後，koh beh tú-tio̍h飢荒七年；甚至tī埃及地lóng bōe記得以前ê好收；全地beh hō͘飢荒所滅；
<sup>31</sup> 因為以後ê飢荒太傷重，就m̄知以前地方ê好收。
<sup>32</sup> 論到法老兩pái ê眠夢，是因為上帝註定chit-ê tāi-chì，koh上帝beh緊緊成伊。
<sup>33</sup> 所以法老tio̍h揀一個有聰明，有智慧ê人，派伊治理埃及地。
<sup>34</sup> 法老tio̍h án-ni行，koh立官員管理chit-ê地；當七年好年冬ê時，埃及地所收ê，五份抽一份；
<sup>35</sup> hō͘ in tī將來ê好年冬，積聚一切ê米糧；聚集五穀，收khǹg照顧；tī ta̍k-ê城做食物，歸tī法老ê手頭。
<sup>36</sup> 所積聚ê米糧，thang做埃及地將來七年飢荒ê路用；免得chit-ê地hō͘飢荒所滅。
<sup>37</sup> 法老kap伊一切ê人臣lóng掠chit-ê tāi-chì做好。
<sup>38</sup> 法老對伊ê人臣講，咱kiám會chhē-tio̍h一個親像伊chit-ê人，有上帝ê神tī伊ê內面mah？
<sup>39</sup> 法老對約瑟講，上帝已經將chit-ê tāi-chì lóng指示你，可見無人親像你有chit號ê聰明智慧。
<sup>40</sup> 你thang管理我ê家；我ê百姓lóng tio̍h聽你ê話，hō͘你管理；獨獨tī寶座，我比你khah大。
<sup>41</sup> 法老kā約瑟講，我舉起你管轄埃及全地。
<sup>42</sup> 法老就剝伊手裡做印ê手指，掛tī約瑟ê指頭á；kā伊穿幼苧衫；將金鍊掛tī伊ê頷頸。
<sup>43</sup> Koh hō͘約瑟坐伊ê第二pān車；開道ê叫講，跪；án-ni法老設立伊治理埃及全地。
<sup>44</sup> 法老對約瑟講，我是法老，若無你有聲，tī埃及全地，m̄准人動腳手。
<sup>45</sup> 法老欽賜約瑟ê名叫Sat-hoat-ná-thek Pa-lōe-a；koh將An城ê祭司Pho-thê-hui-la̍h ê cha-bó͘-kiáⁿ A-se-la̍p hō͘伊做bó͘。約瑟就出巡埃及地。
<sup>46</sup> 約瑟見埃及王法老ê時，hit年三十歲。約瑟tùi法老ê面前出去，遍行埃及全地。
<sup>47</sup> 七個好年冬ê內面，地ê出產極其豐盛。
<sup>48</sup> 約瑟聚集埃及地七個好年冬一切ê米糧；將米糧積聚tī ta̍k-ê城；周圍田地ê米糧，lóng積聚tī伊ê本城。
<sup>49</sup> 約瑟積聚五穀極chōe，親像海邊ê沙，到伊停止無算；因為算bōe了。
<sup>50</sup> 飢荒ê年未到以前，An城ê祭司Pho-thê-hui-la̍h ê cha-bó͘-kiáⁿ A-se-la̍p kā約瑟生兩個kiáⁿ。
<sup>51</sup> 約瑟kā大kiáⁿ號名叫Má-ná-se；因為伊講，上帝hō͘我bōe記得我一切ê困苦，kap我ê老父ê全家。
<sup>52</sup> 伊kā第二kiáⁿ號名Í-hoat-liân；因為伊講，上帝hō͘我tī我受苦ê地方興旺。
<sup>53</sup> 埃及地七年好年冬已經圓，
<sup>54</sup> 七年飢荒就來，tú-tú照約瑟所講ê；ta̍k國lóng有飢荒；獨獨埃及全地有米糧。
<sup>55</sup> 到埃及全地有飢荒，眾百姓對法老哀求米糧；法老對埃及ê眾人講，lín去chhē約瑟，凡若伊所講ê，lín lóng tio̍h做。
<sup>56</sup> 當時飢荒遍滿天下；約瑟開ta̍k所在ê粟倉，thiò米糧hō͘埃及人；tī埃及地飢荒真傷重。
<sup>57</sup> ta̍k國ê人lóng去埃及，到約瑟hia tia̍h mí-niû；因為天下飢荒真傷重。

</p></div><div class="p_right"><div class="chap">=== 創世記 · 第 41 章 ===</div><p>
<sup>1</sup> Kè nn̄g-nî ka-nn̂g, Hoat-ló bîn-bāng;  bāng-kìⁿ i khiā tī hô-piⁿ,
<sup>2</sup> khòaⁿ-kìⁿ chhit chiah gû-bú tùi hô-ni̍h khí-lâi, súi koh pûi;  tī lô͘-tek-á-lāi teh chia̍h.
<sup>3</sup> Tè-āu koh ū chhit chiah gû-bú tùi hô-ni̍h khí-lâi, khiap-sì koh sán;  kap chêng hiah ê gû tâng-khiā tī hô-piⁿ.
<sup>4</sup> Chiah ê khiap-sì koh sán ê gû-bú it-chīn chia̍h hit chhit-chiah súi koh pûi ê gû.  Hoat-ló chiū chhíⁿ.
<sup>5</sup> I koh khùn, tē-jī pái bîn-bāng;  bāng-kìⁿ chi̍t châng be̍h chhut chhit-sūi, phauh koh hó.
<sup>6</sup> Āu-lâi khòaⁿ-kìⁿ koh chhut chhit-sūi, phàⁿ-phàⁿ, koh hō͘ tang-hong sàu-pháiⁿ.
<sup>7</sup> Chiah ê phàⁿ ê sūi thun hit chhit-sūi phauh koh pá-móa-ê.  Hoat-ló chhíⁿ, chiah chai sī bāng-kìⁿ.
<sup>8</sup> Kàu thiⁿ-kng, Hoat-ló sim bô pêng-an;  chiū chhe lâng tiàu Ai-ki̍p só͘ ū ê su̍t-sū, phok-sū lâi;  Hoat-ló chiū chiong i só͘ bāng-kìⁿ-ê kā in kóng;  in bô lâng ōe kā Hoat-ló oân.
<sup>9</sup> Hit-sî chiú-chèng-tiúⁿ kā Hoat-ló kóng, Góa kin-á-ji̍t kì-tit góa ê chōe.
<sup>10</sup> Chêng Hoat-ló siū-khì jîn-sîn, chiong góa kap tû-pâng-thâu koaiⁿ tī sī-ōe-tiúⁿ hú-lāi ê kaⁿ.
<sup>11</sup> Góa kap i, nn̄g-lâng siâng hit-mî ū bāng-kìⁿ, kok chiàu i ê bāng ê ì-gī lâi bāng.
<sup>12</sup> Tī-hia, kap goán tī-teh, ū chi̍t ê Hi-pek-lâi ê siàu-liân lâng, sī sī-ōe-tiúⁿ ê lô͘-po̍k, goán kā i kóng, i chiū kā goán oân goán ê bāng;  sī chiàu goán ta̍k-lâng ê bāng lâi oân.
<sup>13</sup> Āu-lâi tú-tú chiàu i só͘ kā goán oân-ê lâi chiâⁿ; i hō͘ góa ho̍k-chit, hit-lâng siū tiàu lâi sí.
<sup>14</sup> Hoat-ló chiū chhe lâng khì tiàu Iok-sek, in chiū kín-kín chhōa i chhut-kaⁿ;  i chiū chián-hoat, ōaⁿ i ê saⁿ, lâi kìⁿ Hoat-ló.
<sup>15</sup> Hoat-ló kā Iok-sek kóng, Góa bāng-kìⁿ chi̍t ê bāng, bô lâng ōe oân-i;  góa thiaⁿ-kìⁿ lâng kóng kàu lí thiaⁿ-kìⁿ bāng chiū ōe oân.
<sup>16</sup> Iok-sek ìn Hoat-ló kóng, Che m̄-sī chāi-tī góa;  Siōng-tè beh chiong pêng-an chí-sī Hoat-ló.
<sup>17</sup> Hoat-ló kā Iok-sek kóng, Góa bāng-kìⁿ góa khiā tī hô-piⁿ,
<sup>18</sup> ū chhit chiah gû-bú tùi hô-ni̍h khí-lâi, pûi koh súi;  tī lô͘-tek-á-lāi teh chia̍h;
<sup>19</sup> tè-āu koh ū chhit chiah gû-bú khí-lâi, nńg-chiáⁿ, chin khiap-sì, koh chin sán;  piàn Ai-ki̍p tōe, góa m̄-bat khòaⁿ-kìⁿ kàu chiah pháiⁿ.
<sup>20</sup> Chiah ê sán koh khiap-sì ê gû-bú it-chīn chia̍h tāi-seng hit chhit chiah pûi ê gû-bú;
<sup>21</sup> thun lo̍h pak, iáu-bōe khòaⁿ-chhut ū thun-lo̍h khì;  hit ê khiap-sì ê khoán iû-goân kap tāi-seng bô koh-iūⁿ;  góa chiū chhíⁿ.
<sup>22</sup> Góa tī bāng-tiong koh khòaⁿ-kìⁿ chi̍t châng be̍h, chhut chhit-sūi, pá-móa koh hó;
<sup>23</sup> āu-lâi koh chhut chhit-sūi, ko͘-tâ, phàⁿ-phàⁿ, koh hō͘ tang-hong sàu-pháiⁿ;
<sup>24</sup> chiah ê phàⁿ-phàⁿ ê sūi thun hit chhit sūi hó-ê.  Góa kóng hō͘ su̍t-sū thiaⁿ, iā bô lâng ōe kā góa kóe-bêng.
<sup>25</sup> Iok-sek kā Hoat-ló kóng, Hoat-ló ê bāng chiū-sī chi̍t-ê;  Siōng-tè só͘ beh kiâⁿ ê sū, ū chí-sī Hoat-ló.
<sup>26</sup> Chhit-chiah hó ê gû-bú sī chhit-nî;  chhit-sūi hó-ê, ia̍h sī chhit-nî;  bāng sī chi̍t-ê.
<sup>27</sup> Hiah ê tè-āu khí-lâi ê chhit chiah sán koh khiap-sì ê gû-bú, sī chhit-nî;  hiah ê chhit sūi khang-phàⁿ, koh hō͘ tang-hong sàu-pháiⁿ-ê, ia̍h sī chhit nî;  beh chòe chhit nî ê ki-hng.
<sup>28</sup> Siōng-tè só͘ beh chòe ê sū, ū hián-bêng tī Hoat-ló;  che sī góa tùi Hoat-ló só͘ kóng-ê.
<sup>29</sup> Lí khòaⁿ, Ai-ki̍p piàn-tōe beh tú-tio̍h tōa hó-nî-tang chhit-nî;
<sup>30</sup> tè-āu, koh beh tú-tio̍h ki-hng chhit-nî;  sīm-chì tī Ai-ki̍p tōe lóng bōe kì-tit í-chêng ê hó-siu;  choân-tōe beh hō͘ ki-hng só͘ bia̍t;
<sup>31</sup> in-ūi í-āu ê ki-hng thài siong-tiōng, chiū m̄-chai í-chêng tōe-hng ê hó-siu.
<sup>32</sup> Lūn-kàu Hoat-ló nn̄g pái ê bîn-bāng, sī in-ūi Siōng-tè chù-tiāⁿ chit ê tāi-chì, koh Siōng-tè beh kín-kín chiâⁿ-i.
<sup>33</sup> Só͘-í Hoat-ló tio̍h kéng chi̍t ê ū chhang-miâ, ū tì-hūi ê lâng, phài i tī-lí Ai-ki̍p tōe.
<sup>34</sup> Hoat-ló tio̍h án-ni kiâⁿ, koh li̍p koaⁿ-oân koán-lí chit ê tōe;  tng chhit-nî hó-nî-tang ê sî, Ai-ki̍p tōe só͘-siu-ê, gō͘-hūn thiu chi̍t-hūn;
<sup>35</sup> hō͘ in tī chiong-lâi ê hó-nî-tang, chek-chū it-chhè ê bí-niû;  chū-chi̍p ngó͘-kok, siu-khǹg chiàu-kò͘;  tī ta̍k ê siâⁿ chòe chia̍h-mi̍h, kui tī Hoat-ló ê chhiú-thâu.
<sup>36</sup> Só͘ chek-chū ê bí-niû, thang chòe Ai-ki̍p tōe chiong-lâi chhit-nî ki-hng ê lō͘-ēng;  bián-tit chit ê tōe hō͘ ki-hng só͘ bia̍t.
<sup>37</sup> Hoat-ló kap i it-chhè ê jîn-sîn lóng lia̍h chit ê tāi-chì chòe-hó.
<sup>38</sup> Hoat-ló tùi i ê jîn-sîn kóng, Lán kiám ōe chhē-tio̍h chi̍t-ê chhin-chhiūⁿ i chit ê lâng, ū Siōng-tè ê sîn tī i ê lāi-bīn mah?
<sup>39</sup> Hoat-ló tùi Iok-sek kóng, Siōng-tè í-keng chiong chit ê tāi-chì lóng chí-sī lí, khó-kiàn bô lâng chhin-chhiūⁿ lí ū chit-hō ê chhang-miâ tì-hūi.
<sup>40</sup> Lí thang koán-lí góa ê ke;  góa ê peh-sìⁿ lóng tio̍h thiaⁿ lí ê ōe, hō͘ lí koán-lí;  to̍k-to̍k tī pó-chō, góa pí lí khah tōa.
<sup>41</sup> Hoat-ló kā Iok-sek kóng, Góa kú-khí lí koán-hat Ai-ki̍p choân-tōe.
<sup>42</sup> Hoat-ló chiū pak i chhiú-ni̍h chòe ìn ê chhiú-chí, kòa tī Iok-sek ê chńg-thâu-á;  kā i chhēng iù-tōe-saⁿ;  chiong kim-liān kòa tī i ê ām-kún.
<sup>43</sup> Koh hō͘ Iok-sek chē i ê tē-jī pān chhia;  khui-tō-ê kiò kóng, Kūi;  án-ni Hoat-ló siat-li̍p i tī-lí Ai-ki̍p choân-tōe.
<sup>44</sup> Hoat-ló tùi Iok-sek kóng, Góa sī Hoat-ló, nā bô lí ū siaⁿ, tī Ai-ki̍p choân-tōe, m̄-chún lâng tāng kha-chhiú.
<sup>45</sup> Hoat-ló khim-sù Iok-sek ê miâ kiò Sat-hoat-ná-thek Pa-lōe-a;  koh chiong An-siâⁿ ê chè-si Pho-thê-hui-la̍h ê cha-bó͘-kiáⁿ A-se-la̍p hō͘ i chòe-bó͘.  Iok-sek chiū chhut-sûn Ai-ki̍p tōe.
<sup>46</sup> Iok-sek kìⁿ Ai-ki̍p ông Hoat-ló ê sî, hit-nî saⁿ-cha̍p hè.  Iok-sek tùi Hoat-ló ê bīn-chêng chhut-khì, piàn kiâⁿ Ai-ki̍p choân-tōe.
<sup>47</sup> Chhit-ê hó nî-tang ê lāi-bīn, tōe ê chhut-sán ke̍k-kî hong-sēng.
<sup>48</sup> Iok-sek chū-chi̍p Ai-ki̍p tōe chhit ê hó nî-tang it-chhè ê bí-niû;  chiong bí-niû chek-chū tī ta̍k ê siâⁿ;  chiu-ûi chhân-tōe ê bí-niû, lóng chek-chū tī i ê pún-siâⁿ.
<sup>49</sup> Iok-sek chek-chū gō͘-kak ke̍k-chōe, chhin-chhiūⁿ hái-piⁿ ê soa, kàu i thêng-chí bô sǹg;  in-ūi sǹg-bōe-liáu.
<sup>50</sup> Ki-hng ê nî bē-kàu í-chêng, An-siâⁿ ê chè-si Pho-thê-hui-la̍h ê cha-bó͘-kiáⁿ A-se-la̍p  kā Iok-sek siⁿ nn̄g ê kiáⁿ.
<sup>51</sup> Iok-sek kā tōa kiáⁿ hō miâ kiò Má-ná-se;  in-ūi i kóng, Siōng-tè hō͘ góa bōe-kì-tit góa it-chhè ê khùn-khó͘, kap góa ê lāu-pē ê choân-ke.
<sup>52</sup> I kā tē-jī kiáⁿ hō miâ Í-hoat-liân;  in-ūi i kóng, Siōng-tè hō͘ góa tī góa siū-khó͘ ê tōe-hng heng-ōng.
<sup>53</sup> Ai-ki̍p tōe chhit-nî hó nî-tang í-keng oân,
<sup>54</sup> chhit-nî ki-hng chiū lâi, tú-tú chiàu Iok-sek só͘ kóng-ê;  ta̍k-kok lóng ū ki-hng;  to̍k-to̍k Ai-ki̍p choân-tōe ū bí-niû.
<sup>55</sup> Kàu Ai-ki̍p choân-tōe ū ki-hng, chèng peh-sìⁿ tùi Hoat-ló ai-kiû bí-niû;  Hoat-ló tùi Ai-ki̍p ê chèng-lâng kóng, Lín khì chhē Iok-sek, hoān-nā i só͘ kóng-ê, lín lóng tio̍h chòe.
<sup>56</sup> Tng-sî ki-hng piàn-móa thiⁿ-ē;  Iok-sek khui ta̍k só͘-chāi ê chhek-chhng, thiò bí-niû hō͘ Ai-ki̍p lâng;  tī Ai-ki̍p tōe ki-hng chin siong-tiōng.
<sup>57</sup> Ta̍k-kok ê lâng lóng khì Ai-ki̍p, kàu Iok-sek hia tia̍h bí-niû;  in-ūi thiⁿ-ē ki-hng chin siong-tiōng.

</p></div></div><div class="p_outer"><div class="p_left"> <div class="chap">=== 創世記 · 第 42 章 ===</div><p>
<sup>1</sup> 雅各看見埃及有五穀，雅各就kā伊hiah-ê kiáⁿ講，Lín啥事teh相看。
<sup>2</sup> Koh講，我聽見埃及有五穀，lín thang落去hia，為咱tia̍h淡薄，hō͘咱thang度活，免死。
<sup>3</sup> Tùi án-ni，約瑟十個hiaⁿ lóng落埃及，去tia̍h米糧。
<sup>4</sup> 總是約瑟ê小弟便雅憫，雅各無差伊kap in兄相kap去；因為伊講，驚了伊tú-tio̍h害。
<sup>5</sup> 來tia̍h米糧ê人ê中間，以色列hiah-ê kiáⁿ亦有來，因為迦南地亦有飢荒。
<sup>6</sup> 當時治理埃及地ê是約瑟；thiò米糧hō͘ hit所在ê眾百姓ê，亦是伊；約瑟hiah-ê兄來，仆落地拜伊。
<sup>7</sup> 約瑟看見伊hiah-ê兄，能認得，假做生份人，對in講khah嚴ê話，問in講，Lín tùi tah-lo̍h來？in講，Tùi迦南地來tia̍h米糧。
<sup>8</sup> 約瑟能認得in兄，in bōe認得伊。
<sup>9</sup> 約瑟記得前所夢論到in-ê hiah-ê 夢，就對in講，Lín是偵探，來探聽chit所在ê虛實。
<sup>10</sup> In對伊講，阮ê主ah，m̄是，你ê奴僕來beh tia̍h米糧。
<sup>11</sup> 阮lóng是一人ê kiáⁿ，阮是老實人，你ê奴僕m̄是偵探。
<sup>12</sup> 約瑟kā in講，m̄是án-ni，lín來是beh探聽chit所在ê虛實。
<sup>13</sup> In講，你ê奴僕十二個兄弟，是迦南地一個人ê kiáⁿ；第一細ê，現今tī阮老父hia；有一個無去lah。
<sup>14</sup> 約瑟kā in講，我tú-á講lín是偵探，chit-ê話實在無錯。
<sup>15</sup> 我kí法老ê性命來chiù-chōa，若lín soah尾ê小弟無到chia，lín bōe得thang出chit所在；用án-ni來試驗lín ê虛實。
<sup>16</sup> Tio̍h差lín中間一人去chhōa lín ê小弟來，lín chiah-ê lóng tio̍h關tī-chia，證明lín ê話，知lín誠實á無；若無，我kí法老ê性命來chiù-chōa，lín一定是偵探。
<sup>17</sup> Tùi án-ni，約瑟將in lóng關tī 監裡三日。
<sup>18</sup> 到第三日約瑟對in講，我敬畏上帝；lín照我ê話行，就會活。
<sup>19</sup> Lín若果然是老實人，lín兄弟中thang留一個縛tī lín hit監內；總是lín thang帶米糧tò去，救lín家內ê飢荒，
<sup>20</sup> 將lín soah尾小弟chhōa來我chia；án-ni lín ê話就有憑據，lín也m̄免死。In就照án-ni行。
<sup>21</sup> In相kap講，咱對tī咱ê小弟實在有罪，伊哀求咱ê時，咱看見伊心內ê艱苦，也m̄肯聽伊；所以chit場ê苦難到tī咱。
<sup>22</sup> Liû-piān應in講，我kiám m̄是對lín講，m̄-thang害hit-ê gín-á來取罪，獨獨lín m̄聽？所以流伊ê血ê罪，對咱chiah-ê討。
<sup>23</sup> In m̄知約瑟聽能曉得；因為tī in中間有用翻譯官。
<sup>24</sup> 約瑟oa̍t-tńg身流目屎；koh oa̍t來kap in講話；就tī in中間取西門出來，tī in ê面前kā伊縛teh。
<sup>25</sup> 約瑟吩咐人將五穀入tī in ê器具到滿滿，也將in ta̍k人ê銀hē tī in ê布袋內，來還in，koh用路裡ê食物hō͘ in；人就照án-ni來kā in做。
<sup>26</sup> In就將五穀hō͘ in ê驢載，就離開hia去。
<sup>27</sup> 到歇暝ê所在，in中間有一人tháu開伊ê布袋，beh the̍h hō͘驢食，chiah看見伊ê銀猶原tī-teh，hē tī布袋口。
<sup>28</sup> 就kā伊ê兄弟講，我ê銀還倒tńg，你看，猶原tī我ê布袋內；in就驚到無心肝，ngia̍uh-ngia̍uh-chhoah，相kap講，上帝án-ni款待咱是甚麼？
<sup>29</sup> In到迦南地，到in老父雅各hia，將所tú-tio̍h ê事lóng kā伊講，講，
<sup>30</sup> Hit人，就是hit所在ê主，對阮講真嚴ê話，掠阮做hit所在ê偵探。
<sup>31</sup> 阮kā伊講，阮是老實人，阮m̄是偵探，
<sup>32</sup> 阮是十二個兄弟，是阮老父ê kiáⁿ；有一個無去，第一細ê現今kap阮老父tī迦南地。
<sup>33</sup> Hit人，就是hit所在ê主，kā阮講，若ài hō͘我知lín是老實人，lín兄弟中thang留一個tī我chia，lín chiah-ê thang帶五穀tò去，救lín家內ê飢荒；
<sup>34</sup> chhōa lín soah尾ê小弟來我chia，我就知lín m̄是偵探，是老實人；án-ni我就將lín ê兄弟交hō͘ lín，lín也thang tī chit所在買賣。
<sup>35</sup> 後來in piàⁿ in ê布袋，無phah算，in ta̍k人ê銀包lóng tī in ê布袋內；in kap in老父看見銀包就lóng驚惶。
<sup>36</sup> In ê老父雅各kā in講，Lín hō͘我失落我ê kiáⁿ；約瑟無去，西門也無去，lín koh beh chhōa便雅憫去；chiah-ê tāi-chì lóng是害tio̍h我。
<sup>37</sup> Liû-piān kā伊ê老父講，我若無chhōa伊tò來交你，你thang thâi我兩個kiáⁿ；做你thang將伊交代我，我的確chhōa伊tò來交你。
<sup>38</sup> 雅各講，我ê kiáⁿ我無beh hō͘伊kap lín去；伊ê兄已經死，只有chhun伊；伊若tī lín所行ê路tú-tio̍h陷害，he！就是lín hō͘我白頭毛悽慘落陰府。

</p></div><div class="p_right"><div class="chap">=== 創世記 · 第 42 章 ===</div><p>
<sup>1</sup> Ngá-kok khòaⁿ-kìⁿ Ai-ki̍p ū gō͘-kak, Ngá-kok chiū kā i hiah ê kiáⁿ kóng, Lín siáⁿ-sū teh saⁿ-khòaⁿ.
<sup>2</sup> Koh kóng, Góa thiaⁿ-kìⁿ Ai-ki̍p ū gō͘-kak, lín thang lo̍h-khì hia, ūi lán tia̍h tām-po̍h, hō͘ lán thang tō͘-oa̍h, bián sí.
<sup>3</sup> Tùi án-ni Iok-sek cha̍p ê hiaⁿ lóng lo̍h Ai-ki̍p, khì tia̍h bí-niû.
<sup>4</sup> Chóng-sī Iok-sek ê sió-tī Piān-ngá-bín, Ngá-kok bô chhe i kap in hiaⁿ saⁿ-kap khì;  in-ūi i kóng, Kiaⁿ-liáu i tú-tio̍h hāi.
<sup>5</sup> Lâi tia̍h bí-niû ê lâng ê tiong-kan, Í-sek-lia̍t hiah ê kiáⁿ ia̍h ū lâi, in-ūi Ka-lâm tōe ia̍h ū ki-hng.
<sup>6</sup> Tng-sî tī-lí Ai-ki̍p tōe ê sī Iok-sek;  thiò bí-niû hō͘ hit só͘-chāi ê chèng peh-sìⁿ-ê, ia̍h sī i;  Iok-sek hiah ê hiaⁿ lâi, phak-lo̍h tōe pài i.
<sup>7</sup> Iok-sek khòaⁿ-kìⁿ i hiah ê hiaⁿ, ōe jīn-tit, ké-chòe siⁿ-hūn-lâng, tùi in kóng khah-giâm ê ōe, mn̄g in kóng, Lín tùi tah-lo̍h lâi?  in kóng, Tùi Ka-lâm tōe lâi tia̍h bí-niû.
<sup>8</sup> Iok-sek ōe jīn-tit in hiaⁿ, in bōe jīn-tit i.
<sup>9</sup> Iok-sek kì-tit chêng só͘ bāng lūn-kàu in ê hiah ê bāng, chiū tùi in kóng, Lín sī cheng-thàm, lâi thàm-thiaⁿ chit só͘-chāi ê hu-si̍t.
<sup>10</sup> In tùi i kóng, Goán ê chú ah, m̄-sī, lí ê lô͘-po̍k lâi beh tia̍h bí-niû.
<sup>11</sup> Goán lóng sī chi̍t-lâng ê kiáⁿ, goán sī láu-si̍t lâng, lí ê lô͘-po̍k m̄-sī cheng-thàm.
<sup>12</sup> Iok-sek kā in kóng, M̄-sī án-ni, lín lâi sī beh thàm-thiaⁿ chit só͘-chāi ê hu-si̍t.
<sup>13</sup> In kóng, Lí ê lô͘-po̍k cha̍p-jī ê hiaⁿ-tī, sī Ka-lâm tōe chi̍t ê lâng ê kiáⁿ;  tē-it-sòe-ê, hiān-kim tī goán lāu-pē hia;  ū chi̍t-ê bô-khì lah.
<sup>14</sup> Iok-sek kā in kóng, Góa tú-á kóng lín sī cheng-thàm, chit ê ōe si̍t-chāi bô chhò.
<sup>15</sup> Góa kí Hoat-ló ê sìⁿ-miā lâi chiù-chōa, nā lín soah-bé ê sió-tī bô kàu chia, lín bōe-tit-thang chhut chit só͘-chāi;  ēng án-ni lâi chhì-giām lín ê hu-si̍t.
<sup>16</sup> Tio̍h chhe lín tiong-kan chi̍t-lâng khì chhōa lín ê sió-tī lâi, lín chiah-ê lóng tio̍h koaiⁿ tī-chia, chèng-bêng lín ê ōe, chai lín sêng-si̍t á-bô;  nā bô, góa kí Hoat-ló ê sìⁿ-miā lâi chiù-chōa, lín it-tēng sī cheng-thàm.
<sup>17</sup> Tùi án-ni Iok-sek chiong in lóng koaiⁿ tī Kaⁿ-ni̍h saⁿ-ji̍t.
<sup>18</sup> Kàu tē-saⁿ ji̍t Iok-sek tùi in kóng, Góa kèng-ùi Siōng-tè;  lín chiàu góa ê ōe kiâⁿ, chiū ōe oa̍h.
<sup>19</sup> Lín nā kó-jiân sī láu-si̍t lâng, lín hiaⁿ-tī-tiong thang lâu chi̍t-ê pa̍k tī lín hit kaⁿ-lāi;  chóng-sī lín thang tòa bí-niû tò-khì, kiù lín ke-lāi ê ki-hng,
<sup>20</sup> chiong lín soah-bé sió-tī chhōa lâi góa chia;  án-ni lín ê ōe chiū ū pîn-kù,  lín iā m̄-bián sí.  In chiū chiàu án-ni kiâⁿ.
<sup>21</sup> In saⁿ-kap kóng, Lán tùi tī lán ê sió-tī si̍t-chāi ū chōe, i ai-kiû lán ê sî, lán khòaⁿ-kìⁿ i sim-lāi ê kan-khó͘, iā m̄-khéng thiaⁿ i;  só͘-í chit-tiûⁿ ê khó͘-lān kàu tī lán.
<sup>22</sup> Liû-piān ìn in kóng, Góa kiám m̄-sī tùi lín kóng, m̄-thang hāi hit ê gín-á lâi chhú-chōe, to̍k-to̍k lín m̄-thiaⁿ?  só͘-í lâu i ê huih ê chōe, tùi lán chiah-ê thó.
<sup>23</sup> In m̄-chai Iok-sek thiaⁿ ōe hiáu-tit;  in-ūi tī in tiong-kan ū ēng hoan-e̍k-koaⁿ.
<sup>24</sup> Iok-sek oa̍t-tńg-sin lâu ba̍k-sái;  koh oa̍t-lâi kap in kóng-ōe;  chiū tī in tiong-kan chhú Se-biān chhut-lâi, tī in ê bīn-chêng kā i pa̍k-teh.
<sup>25</sup> Iok-sek hoan-hù lâng chiong gō͘-kak ji̍p tī in ê khì-kū kàu móa-móa, iā chiong in ta̍k-lâng ê gûn hē tī in ê pò͘-tē-lāi, lâi hêng in, koh ēng lō͘-ni̍h ê chia̍h-mi̍h hō͘ in;  lâng chiū chiàu án-ni lâi kā in chòe.
<sup>26</sup> In chiū chiong gō͘-kak hō͘ in ê lû chài, chiū lī-khui hia khì.
<sup>27</sup> Kàu hioh-mî ê só͘-chāi, in tiong-kan ū chi̍t-lâng tháu-khui i ê pò͘-tē, beh the̍h hō͘ lû chia̍h, chiah khòaⁿ-kìⁿ i ê gûn iû-goân tī-teh, hē tī pò͘-tē-kháu.
<sup>28</sup> Chiū kā i ê hiaⁿ-tī kóng, Góa ê gûn hêng tò-tńg,  lí khòaⁿ, iû-goân tī góa ê pò͘-tē-lāi;  in chiū kiaⁿ kàu bô sim-koaⁿ, ngia̍uh-ngia̍uh-chhoah, saⁿ-kap kóng, Siōng-tè án-ni khoán-thāi lán sī sím-mi̍h?
<sup>29</sup> In kàu Ka-lâm tōe, kàu in lāu-pē Ngá-kok hia, chiong só͘ tú-tio̍h ê sū lóng kā i kóng, kóng,
<sup>30</sup> Hit-lâng, chiū-sī hit só͘-chāi ê chú, tùi goán kóng chin giâm ê ōe, lia̍h goán chòe hit só͘-chāi ê cheng-thàm.
<sup>31</sup> Goán kā i kóng, Goán sī láu-si̍t lâng, goán m̄-sī cheng-thàm,
<sup>32</sup> goán sī cha̍p-jī ê hiaⁿ-tī, sī goán lāu-pē ê kiáⁿ;  ū chi̍t-ê bô-khì, tē-it-sòe-ê hiān-kim kap goán lāu-pē tī Ka-lâm tōe.
<sup>33</sup> Hit-lâng, chiū-sī hit só͘-chāi ê chú, kā goán kóng, Nā ài hō͘ góa chai lín sī láu-si̍t lâng, lín hiaⁿ-tī-tiong thang lâu chi̍t-ê tī góa chia, lín chiah-ê thang tòa gō͘-kak tò-khì, kiù lín ke-lāi ê ki-hng;
<sup>34</sup> chhōa lín soah-bé ê sió-tī lâi góa chia, góa chiū chai lín m̄-sī cheng-thàm, sī láu-si̍t lâng;  án-ni góa chiū chiong lín ê hiaⁿ-tī kau hō͘ lín, lín iā thang tī chit só͘-chāi bóe-bōe.
<sup>35</sup> Āu-lâi in piàⁿ in ê pò͘-tē, bô phah-sǹg, in ta̍k-lâng ê gûn-pau lóng tī in ê pò͘-tē-lāi;  in kap in lāu-pē khòaⁿ-kìⁿ gûn-pau chiū lóng kiaⁿ-hiâⁿ.
<sup>36</sup> In ê lāu-pē Ngá-kok kā in kóng, Lín hō͘ góa sit-lo̍h góa ê kiáⁿ;  Iok-sek bô-khì, Se-biān iā bô-khì, lín koh beh chhōa Piān-ngá-bín khì;  chiah ê tāi-chì lóng sī hāi-tio̍h góa.
<sup>37</sup> Liû-piān kā i ê lāu-pē kóng, Góa nā bô chhōa i tò-lâi kau lí, lí thang thâi góa nn̄g ê kiáⁿ;  chòe lí thang chiong i kau-tài góa, góa tek-khak chhōa i tò-lâi kau lí.
<sup>38</sup> Ngá-kok kóng, Góa ê kiáⁿ góa bô beh hō͘ i kap lín khì;  i ê hiaⁿ í-keng sí, chí-ū chhun i;  i nā tī lín só͘ kiâⁿ ê lō͘ tú-tio̍h hām-hāi, he! chiū-sī lín hō͘ góa pe̍h-thâu-mn̂g chhiⁿ-chhám lo̍h im-hú.

</p></div></div><div class="p_outer"><div class="p_left"> <div class="chap">=== 創世記 · 第 43 章 ===</div><p>
<sup>1</sup> Hit所在飢荒真大。
<sup>2</sup> In tùi埃及帶來ê五穀已經食了，in老父kā in講，Lín koh去kā咱tia̍h淡薄米糧來。
<sup>3</sup> 猶大應伊講，Hit人切切吩咐阮講，Lín小弟若無kap lín相kap來，lín就bōe得tio̍h見我ê面。
<sup>4</sup> 你（Lín）若差阮小弟kap阮相kap去，阮就落去，kā你tia̍h米糧。
<sup>5</sup> 你若m̄差伊去，阮就m̄落去；因為hit人kā阮講，Lín小弟若無kap lín相kap來，lín就bōe得tio̍h見我ê面。
<sup>6</sup> 以色列講，Lín啥事án-ni害我，kā hit人講lín iáu有小弟ah？
<sup>7</sup> In應講，Hit人致意問阮kap阮親族ê tāi-chì講，Lín老父iáu tī-teh無？lín iáu有兄弟無？阮照伊所問ê kā伊講；阮thái-thó會知伊beh講，Tio̍h帶lín小弟落來？
<sup>8</sup> 猶大koh kā伊ê老父以色列講，你差gín-á kap我去，阮就起身去，thang hō͘阮kap你，以及阮ê gín-á，得tio̍h活，免死。
<sup>9</sup> 我kā伊保，你thang對我討；我若無chhōa伊tò來，khiā tī你ê面前，我願一生擔當罪。
<sup>10</sup> 咱若m̄是有延chhiân，已經第二pái tò來lah。
<sup>11</sup> In老父以色列對in講，若是án-ni，lín就tio̍h án-ni做；thang取chit所在第一好ê土產，乳香淡薄，蜂蜜淡薄，以及香料、沒藥、榧子、杏仁，lóng收tī器具內；帶去送hit人。
<sup>12</sup> Koh tio̍h帶銀重倍，亦tio̍h將lín布袋口，伊還lín ê銀，帶倒tńg去hō͘伊；hit-ê kiám-chhái是失錯；
<sup>13</sup> 亦chhōa lín小弟起身，去koh見hit人。
<sup>14</sup> 獨獨願全能ê上帝hō͘ lín tī hit人ê面前得tio̍h憐憫；將lín hit-ê兄弟kap便雅憫交lín；我若失落我ê kiáⁿ，亦tio̍h hō͘伊失落就是。
<sup>15</sup> Tùi hit-tia̍p，in帶hiah-ê禮物，亦帶銀重倍，koh chhōa便雅憫，起身落去埃及；khiā tī約瑟ê面前。
<sup>16</sup> 約瑟看見便雅憫kap in相kap來，就對管家ê講，Chhōa chiah-ê人去厝內，thâi cheng-siⁿ，備辦筵席；因為日晝，chiah-ê人beh kap我相kap食。
<sup>17</sup> Hit人就照約瑟ê話去行；chhōa in hiah-ê人入約瑟ê厝。
<sup>18</sup> Hiah-ê人，因為hō͘伊chhōa到約瑟ê厝，就驚惶；講，Chhōa咱到chia，的確是因為頭一pái還咱tī布袋內ê銀，beh chhē咱ê孔縫，下手害咱，強強掠咱做奴僕，搶咱ê驢。
<sup>19</sup> In就óa近約瑟ê管家ê，tī厝門口kap伊講話，
<sup>20</sup> 講，我ê主ah，阮頭pái落來，實在是beh tia̍h米糧；
<sup>21</sup> 後來到歇暝ê所在，開阮ê布袋，無phah算，阮ta̍k人ê銀足數猶原tī ta̍k人ê布袋口；taⁿ阮有koh帶來；阮另外有koh帶銀beh來tia̍h米糧；
<sup>22</sup> 阮m̄知chī-chūi將阮ê銀hē tī阮ê布袋內。
<sup>23</sup> 管家ê講，做lín安心，免驚；是lín ê上帝，kap lín老父ê上帝，賞賜lín財寶tī lín ê布袋內；lín ê銀我已經收了。就chhōa西門出來hō͘ in。
<sup>24</sup> Hit人就chhōa hiah-ê人入約瑟ê厝，捧水hō͘ in，in就洗腳；koh the̍h草料飼in ê驢。
<sup>25</sup> In就備辦hiah-ê禮物，thèng候約瑟日晝tò來；因為in聽見beh tī-hia食。
<sup>26</sup> 約瑟tò來到厝，in就將所帶來ê禮物the̍h入厝送伊；koh仆tī地裡拜伊。
<sup>27</sup> 約瑟問in平安；koh講，Lín ê老父，就是lín所講hit-ê老人，平安mah？伊iáu tī-teh mah？
<sup>28</sup> In應講，你ê奴僕，阮ê老父，平安，伊iáu tī-teh；in就àⁿ頭拜伊。
<sup>29</sup> 約瑟kia̍h目看見伊同母ê小弟，便雅憫；就講，你所kā我講soah尾小弟，是chit-ê mah？Koh講，細kiáⁿ，願上帝施恩hō͘你。
<sup>30</sup> 約瑟疼小弟ê情大受激動；就趕緊chhē一位thang啼哭；入伊ê房間啼哭；
<sup>31</sup> 後來洗面出來，勉強忍teh；吩咐開桌。
<sup>32</sup> In就為約瑟另外排一塊桌，為hiah-ê人koh排一塊，亦為kap約瑟相kap食ê埃及人另外排一塊；因為埃及人bōe-thang kap希伯來人相kap食，這是埃及人所厭惡。
<sup>33</sup> Hiah-ê人坐tī伊ê面前，大細照in年歲ê次序；hiah-ê人大家gông-ngia̍h。
<sup>34</sup> 約瑟將伊面前ê食物，分hō͘ in；獨獨便雅憫所得tio̍h-ê，比別人五倍chōe；in就lim酒，kap約瑟相kap宴樂。

</p></div><div class="p_right"><div class="chap">=== 創世記 · 第 43 章 ===</div><p>
<sup>1</sup> Hit só͘-chāi ki-hng chin-tōa.
<sup>2</sup> In tùi Ai-ki̍p tòa-lâi ê gō͘-kak í-keng chia̍h-liáu, in lāu-pē kā in kóng, Lín koh khì kā lán tia̍h tām-po̍h bí-niû lâi.
<sup>3</sup> Iû-tāi ìn i kóng, Hit-lâng chhiat-chhiat hoan-hù goán kóng, Lín sió-tī nā bô kap lín saⁿ-kap lâi, lín chiū bōe tit-tio̍h kìⁿ góa ê bīn.
<sup>4</sup> Lí(Lín) nā chhe goán sió-tī kap goán saⁿ-kap khì, goán chiū lo̍h-khì, kā lí tia̍h bí-niû.
<sup>5</sup> Lí nā m̄ chhe i khì, goán chiū m̄ lo̍h-khì;  in-ūi hit-lâng kā goán kóng, Lín sió-tī nā bô kap lín saⁿ-kap lâi, lín chiū bōe tit-tio̍h kìⁿ góa ê bīn.
<sup>6</sup> Í-sek-lia̍t kóng, Lín siáⁿ-sū án-ni hāi góa, kā hit-lâng kóng lín iáu ū sió-tī ah?
<sup>7</sup> In ìn kóng, Hit-lâng tì-ì mn̄g goán kap goán chhin-cho̍k ê tāi-chì kóng, Lín lāu-pē iáu tī-teh bô?  lín iáu ū hiaⁿ-tī bô?  goán chiàu i só͘ mn̄g-ê kā i kóng;  goán thái-thó ōe chai i beh kóng, Tio̍h tòa lín sió-tī lo̍h-lâi?
<sup>8</sup> Iû-tāi koh kā i ê lāu-pē Í-sek-lia̍t kóng, Lí chhe gín-á kap góa khì, goán chiū khí-sin khì, thang hō͘ goán kap lí, í-ki̍p goán ê gín-á, tit-tio̍h oa̍h, bián sí.
<sup>9</sup> Góa kā i pó, lí thang tùi góa thó;  góa nā bô chhōa i tò-lâi, khiā tī lí ê bīn-chêng, góa goān it-seng tam-tng chōe.
<sup>10</sup> Lán nā m̄-sī ū iân-chhiân, í-keng tē-jī-pái tò-lâi lah.
<sup>11</sup> In lāu-pē Í-sek-lia̍t tùi in kóng, Nā sī án-ni, lín chiū tio̍h án-ni chòe;  thang chhú chit só͘-chāi tē-it hó ê thó͘-sán, jú-hiuⁿ tām-po̍h, phang-bi̍t tām-po̍h, í-ki̍p hiuⁿ-liāu, bu̍t-io̍h, húi-chí, hēng-jîn, lóng siu tī khì-kū lāi;  tòa-khì sàng hit-lâng.
<sup>12</sup> Koh tio̍h tòa gûn têng-pē, ia̍h tio̍h chiong lín pò͘-tē-kháu, i hêng lín ê gûn, tòa tò-tńg khì hō͘-i;  hit-ê kiám-chhái sī sit-chhò;
<sup>13</sup> ia̍h chhōa lín sió-tī khí-sin, khì koh kìⁿ hit-lâng.
<sup>14</sup> To̍k-to̍k goān choân-lêng ê Siōng-tè hō͘ lín tī hit-lâng ê bīn-chêng tit-tio̍h lîn-bín;  chiong lín hit ê hiaⁿ-tī kap Piān-ngá-bín kau lín;  góa nā sit-lo̍h góa ê kiáⁿ, ia̍h tio̍h hō͘ i sit-lo̍h chiū-sī.
<sup>15</sup> Tùi hit-tia̍p in tòa hiah ê lé-mi̍h, ia̍h tòa gûn têng-pē, koh chhōa Piān-ngá-bín, khí-sin lo̍h-khì Ai-ki̍p;  khiā tī Iok-sek ê bīn-chêng.
<sup>16</sup> Iok-sek khòaⁿ-kìⁿ Piān-ngá-bín kap in saⁿ-kap lâi, chiū tùi koán-ke-ê kóng, Chhōa chiah ê lâng khì chhù-lāi, thâi cheng-siⁿ, pī-pān iân-sia̍h;  in-ūi ji̍t-tàu, chiah ê lâng beh kap góa saⁿ-kap chia̍h.
<sup>17</sup> Hit-lâng chiū chiàu Iok-sek ê ōe khì kiâⁿ;  chhōa in hiah ê lâng ji̍p Iok-sek ê chhù.
<sup>18</sup> Hiah ê lâng, in-ūi hō͘ i chhōa kàu Iok-sek ê chhù, chiū kiaⁿ-hiâⁿ;  kóng, Chhōa lán kàu chia, tek-khak sī in-ūi thâu-chi̍t-pái hêng lán tī pò͘-tē-lāi ê gûn, beh chhē lán ê khang-phāng, hē chhiú hāi lán, kiông-kiông lia̍h lán chòe lô͘-po̍k, chhiúⁿ lán ê lû.
<sup>19</sup> In chiū óa-kūn Iok-sek ê koán-ke-ê, tī chhù-mn̂g-kháu kap i kóng-ōe,
<sup>20</sup> kóng, Góa ê chú ah, goán thâu-pái lo̍h-lâi, si̍t-chāi sī beh tia̍h bí-niû;
<sup>21</sup> āu-lâi kàu hioh-mî ê só͘-chāi, khui goán ê pò͘-tē, bô phah-sǹg, goán ta̍k-lâng ê gûn chiok-sò͘ iû-goân tī ta̍k-lâng ê pò͘-tē-kháu;  taⁿ goán ū koh tòa-lâi;  goán lēng-gōa ū koh tòa gûn beh lâi tia̍h bí-niû;
<sup>22</sup> goán m̄-chai chī-chūi chiong goán ê gûn hē tī goán ê pò͘-tē-lāi.
<sup>23</sup> Koán-ke-ê kóng, Chòe lín an-sim, bián kiaⁿ;  sī lín ê Siōng-tè, kap lín lāu-pē ê Siōng-tè, siúⁿ-sù lín châi-pó tī lín ê pò͘-tē-lāi;  lín ê gûn góa í-keng siu-liáu.  Chiū chhōa Se-biān chhut-lâi hō͘ in.
<sup>24</sup> Hit-lâng chiū chhōa hiah ê lâng ji̍p Iok-sek ê chhù, phâng chúi hō͘ in, in chiū sóe kha;  koh the̍h chháu-liāu chhī in ê lû.
<sup>25</sup> In chiū pī-pān hiah ê lé-mi̍h, thèng-hāu Iok-sek ji̍t-tàu tò-lâi;  in-ūi in thiaⁿ-kìⁿ beh tī-hia chia̍h.
<sup>26</sup> Iok-sek tò-lâi kàu chhù, in chiū chiong só͘ tòa-lâi ê lé-mi̍h the̍h ji̍p chhù sàng-i;  koh phak tī tōe-ni̍h pài i.
<sup>27</sup> Iok-sek mn̄g in pêng-an;  koh kóng, Lín ê lāu-pē, chiū-sī lín só͘ kóng hit ê lāu-lâng, pêng-an mah?  i iáu tī-teh mah?
<sup>28</sup> In ìn kóng, Lí ê lô͘-po̍k, goán ê lāu-pē, pêng-an, i iáu tī-teh;  in chiū àⁿ-thâu pài i.
<sup>29</sup> Iok-sek kia̍h-ba̍k khòaⁿ-kìⁿ i tâng-bú ê sió-tī, Piān-ngá-bín;  chiū kóng, Lí só͘ kā góa kóng soah-bé sió-tī, sī chit-ê mah?  Koh kóng, Sòe-kiáⁿ, goān Siōng-tè si-un hō͘ lí.
<sup>30</sup> Iok-sek thiàⁿ sió-tī ê chêng tōa siū kek-tōng;  chiū kóaⁿ-kín  chhē chi̍t-ūi thang thî-khàu;  ji̍p i ê pâng-keng thî-khàu;
<sup>31</sup> āu-lâi sóe-bīn chhut-lâi, bián-kióng lún-teh;  hoan-hù khui-toh.
<sup>32</sup> In chiū ūi Iok-sek lēng-gōa pâi chi̍t tè toh, ūi hiah ê lâng koh pâi chi̍t tè, ia̍h ūi kap Iok-sek saⁿ-kap chia̍h ê Ai-ki̍p lâng lēng-gōa pâi chi̍t-tè;  in-ūi Ai-ki̍p lâng bōe thang kap Hi-pek-lâi lâng saⁿ-kap chia̍h, che sī Ai-ki̍p lâng só͘ iàm-ò͘ⁿ.
<sup>33</sup> Hiah ê lâng chē tī i ê bīn-chêng, tōa-sòe chiàu in nî-hè ê chhù-sū;  hiah ê lâng tāi-ke gông-ngia̍h.
<sup>34</sup> Iok-sek chiong i bīn-chêng ê chia̍h-mi̍h, pun hō͘ in;  to̍k-to̍k Piān-ngá-bín só͘ tit-tio̍h-ê, pí pa̍t-lâng gō͘-pē chōe;  in chiū lim chiú, kap Iok-sek saⁿ-kap iàn-lo̍k.

</p></div></div><div class="p_outer"><div class="p_left"> <div class="chap">=== 創世記 · 第 44 章 ===</div><p>
<sup>1</sup> 約瑟吩咐管家ê講，將米糧入滿chiah-ê人ê布袋，盡in所能帶ê；koh將ta̍k人ê銀lok tī伊ê布袋口。
<sup>2</sup> 亦將我ê杯，就是hit塊銀杯，hē tī少年ê ê布袋口；伊tia̍h五穀ê銀亦續hē-teh。管家ê就照約瑟所講ê話去行。
<sup>3</sup> 天一下光，就差hiah-ê人kap in ê驢去。
<sup>4</sup> In出城行無jōa遠，約瑟kā管家ê講，起來，去追jip hiah-ê人，追tio̍h，就kā in講，Lín啥事用pháiⁿ報好ah？
<sup>5</sup> 這kiám m̄是我ê主人lim酒ê杯mah？Kiám m̄是伊占卜teh用ê mah？Lín án-ni做是pháiⁿ。
<sup>6</sup> 管家ê追tio̍h in，將chiah-ê話kā in講。
<sup>7</sup> In應講，我ê主啥事講chit號話？你ê奴僕斷斷無做chit號事。
<sup>8</sup> 你看，阮前tī布袋口所看見ê銀，尚且tùi迦南地帶來還你；阮thái-thó會對你主人ê家偷the̍h金銀ah？
<sup>9</sup> 你ê奴僕ê中間，無論tī甚麼人hia chhiau-tio̍h，就hō͘伊死，阮亦beh做我ê主人ê奴僕。
<sup>10</sup> 管家ê講，Taⁿ就照lín ê話行；tī甚麼人hia chhiau-tio̍h，hit人就做我ê奴僕；其餘ê lóng無罪。
<sup>11</sup> Tùi hit-tia̍p，in ta̍k人趕緊將布袋卸tī土腳，ta̍k人tháu開in ê布袋。
<sup>12</sup> 管家ê就chhiau，tùi大ê 起，到細ê止；hit-ê杯竟然tī便雅憫ê布袋內chhiau-tio̍h。
<sup>13</sup> In就拆裂in ê衫，ta̍k人將in ê物hō͘驢載，tò去城內。
<sup>14</sup> 猶大kap伊ê兄弟到約瑟ê厝，約瑟iáu tī-hia，in就tī伊ê面前仆落地。
<sup>15</sup> 約瑟kā in講，Lín所做ê是甚麼事？lín kiám m̄知，親像我chit號ê人會占卜mah？
<sup>16</sup> 猶大講，阮對我ê主beh講甚麼？iáu有啥話thang講？阮thái會家己訴明ah？上帝已經查出你ê奴僕ê罪過，阮kap hit-ê tī伊ê手chhiau tio̍h杯ê，lóng是我ê主ê奴僕。
<sup>17</sup> 約瑟講，我斷斷無beh án-ni做；tī甚麼人ê手chhiau tio̍h杯，hit人就tio̍h做我ê奴僕；lín chiah-ê thang平安上去lín老父hia。
<sup>18</sup> 猶大óa近伊講，我ê主ah，求你容允你ê奴僕講一句話hō͘我ê主聽，莫得受氣你ê奴僕；因為你kap法老一樣。
<sup>19</sup> 我ê主bat問你chiah-ê奴僕講，Lín有老父，有兄弟無？
<sup>20</sup> 阮kā我ê主講，阮有老父，已經年老；iáu有伊年老所生一個soah尾kiáⁿ；伊ê兄已經死，伊ê老母kan-ta放伊一個，koh伊ê老父真疼伊。
<sup>21</sup> 你kā你ê奴僕講，Chhōa伊落來我chia，hō͘我親目看見伊。
<sup>22</sup> 阮kā我ê主講，Gín-á bōe會離開伊ê老父；若離開伊ê老父，老父的確死。
<sup>23</sup> 你kā你ê奴僕講，Lín ê soah尾小弟若無kap lín相kap落來，lín就bōe得koh見我ê面。
<sup>24</sup> 阮上 到你ê奴僕，阮老父hia，就將我ê主ê話kā伊講。
<sup>25</sup> 阮ê老父講，Lín koh去kā咱tia̍h淡薄米糧來。
<sup>26</sup> 阮就講，阮bōe會落去；阮ê soah尾小弟若kap阮相kap去，阮就beh落去；因為soah尾小弟若無kap阮相kap去，阮的確bōe得見hit人ê面。
<sup>27</sup> 你ê奴僕，我ê老父，kā阮講，lín知我ê bó͘ kā我生兩個kiáⁿ；
<sup>28</sup> 一個離開我出去，我講伊的確是hō͘野獸拆碎；到taⁿ我iáu m̄-bat看見；
<sup>29</sup> Taⁿ lín koh將chit-ê chhōa去，離開我；若伊tú-tio̍h陷害，就是lín hō͘我白頭毛悽慘落陰府。
<sup>30</sup> 阮老父ê性命kap chit-ê gín-á ê性命生相連；taⁿ我tò去你ê奴僕我ê老父hia；若gín-á無kap阮相kap tī-teh，阮ê老父看無gín-á，伊就的確死，
<sup>31</sup> 這就是阮hō͘你ê奴僕，阮ê老父，白頭毛悽慘落陰府。
<sup>32</sup> 因為你ê奴僕bat對我ê老父保chit-ê gín-á，講，我若無chhōa伊tò來交你，我願tī老父ê面前一生擔當罪。
<sup>33</sup> Taⁿ求你容允你ê奴僕tiàm-teh，替chit-ê gín-á做我ê主ê奴僕；hō͘ gín-á kap伊hiah-ê兄相kap上去。
<sup>34</sup> 若gín-á無kap我相kap去，我thái-thó能上去見我ê老父ah？驚了我看見阮老父所tú-tio̍h ê災禍。

</p></div><div class="p_right"><div class="chap">=== 創世記 · 第 44 章 ===</div><p>
<sup>1</sup> Iok-sek hoan-hù koán-ke-ê kóng, chiong bí-niû ji̍p móa chiah ê lâng ê pò͘-tē, chīn in só͘ ōe tòa-ê;  koh chiong ta̍k-lâng ê gûn lok tī i ê pò͘-tē-kháu.
<sup>2</sup> Ia̍h chiong góa ê poe, chiū-sī hit tè gûn-poe, hē tī siàu-liân-ê ê pò͘-tē-kháu;  i tia̍h gō͘-kak ê gûn ia̍h sòa hē-teh.  Koán-ke-ê chiū chiàu Iok-sek só͘ kóng ê ōe khì kiâⁿ.
<sup>3</sup> Thiⁿ chi̍t-ē kng, chiū chhe hiah ê lâng kap in ê lû khì.
<sup>4</sup> In chhut siâⁿ kiâⁿ bô jōa-hn̄g, Iok-sek kā koán-ke-ê kóng, Khí-lâi, khì tui-jip hiah ê lâng, tui-tio̍h, chiū kā in kóng, Lín siáⁿ-sū ēng pháiⁿ pò hó ah?
<sup>5</sup> Che kiám m̄-sī góa ê chú-lâng lim-chiú ê poe mah?  Kiám m̄-sī i chiam-pok teh ēng-ê mah?  lín án-ni chòe sī pháiⁿ.
<sup>6</sup> Koán-ke-ê tui-tio̍h in, chiong chiah ê ōe kā in kóng.
<sup>7</sup> In ìn kóng, Góa ê chú siáⁿ-sū kóng chit hō ōe?  lí ê lô͘-po̍k toàn-toàn bô chòe chit-hō sū.
<sup>8</sup> Lí khòaⁿ, goán chêng tī pò͘-tē-kháu só͘ khòaⁿ-kìⁿ ê gûn, siōng-chhiáⁿ tùi Ka-lâm tōe tòa-lâi hêng lí;  goán thái-thó ōe tùi lí chú-lâng ê ke thau-the̍h kim-gûn ah?
<sup>9</sup> Lí ê lô͘-po̍k ê tiong-kan, bô-lūn tī sím-mi̍h lâng hia chhiau-tio̍h, chiū hō͘ i sí,  goán ia̍h beh chòe góa ê chú-lâng ê lô͘-po̍k.
<sup>10</sup> Koán-ke-ê kóng, Taⁿ chiū chiàu lín ê ōe kiâⁿ;  tī sím-mi̍h lâng hia chhiau-tio̍h, hit-lâng chiū chòe góa ê lô͘-po̍k;  kî-û-ê lóng bô chōe.
<sup>11</sup> Tùi hit-tia̍p in ta̍k-lâng kóaⁿ-kín chiong pò͘-tē sià tī thô͘-kha, ta̍k-lâng tháu-khui in ê pò͘-tē.
<sup>12</sup> Koán-ke-ê chiū chhiau, tùi tōa-ê khí, kàu sòe-ê chí;  hit ê poe kéng-jiân tī Piān-ngá-bín ê pò͘-tē-lāi chhiau-tio̍h.
<sup>13</sup> In chiū thiah-li̍h in ê saⁿ, ta̍k-lâng chiong in ê mi̍h hō͘ lû chài, tò-khì siâⁿ-lāi.
<sup>14</sup> Iû-tāi kap i ê hiaⁿ-tī kàu Iok-sek ê chhù, Iok-sek iáu tī-hia, in chiū tī i ê bīn-chêng phak-lo̍h tōe.
<sup>15</sup> Iok-sek kā in kóng, Lín só͘-chòe-ê sī sím-mi̍h sū?  lín kiám m̄-chai,  chhin-chhiūⁿ góa chit-hō ê lâng ōe chiam-pok mah?
<sup>16</sup> Iû-tāi kóng, Goán tùi góa ê chú beh kóng sím-mi̍h?  iáu ū siáⁿ ōe thang kóng?  goán thái ōe ka-kī sò͘-bêng ah?  Siōng-tè í-keng cha-chhut lí ê lô͘-po̍k ê chōe-kòa, goán kap hit-ê tī i ê chhiú chhiau tio̍h poe-ê, lóng sī góa ê chú ê lô͘-po̍k.
<sup>17</sup> Iok-sek kóng, Góa toàn-toàn bô beh án-ni chòe;  Tī sím-mi̍h lâng ê chhiú chhiau tio̍h poe, hit-lâng chiū tio̍h chòe góa ê lô͘-po̍k;  lín chiah-ê thang pêng-an chiūⁿ khì lín lāu-pē hia.
<sup>18</sup> Iû-tāi óa-kūn i kóng, Góa ê chú ah, kiû lí iông-ún lí ê lô͘-po̍k kóng chi̍t-kù-ōe hō͘ góa ê chú thiaⁿ, bo̍h-tit siū-khì lí ê lô͘-po̍k;  in-ūi lí kap Hoat-ló chi̍t-iūⁿ.
<sup>19</sup> Góa ê chú bat mn̄g lí chiah ê lô͘-po̍k kóng,  Lín ū lāu-pē, ū hiaⁿ-tī bô?
<sup>20</sup> Goán kā góa ê chú kóng, Goán ū lāu-pē, í-keng nî-lāu;  iáu ū i nî-lāu só͘ siⁿ chi̍t ê soah-bé kiáⁿ;  i ê hiaⁿ í-keng sí, i ê lāu-bú kan-ta pàng i chi̍t-ê, koh i ê lāu-pē chin thiàⁿ-i.
<sup>21</sup> Lí kā lí ê lô͘-po̍k kóng, Chhōa i lo̍h-lâi góa chia, hō͘ góa chhin-ba̍k khòaⁿ-kìⁿ i.
<sup>22</sup> Goán kā góa ê chú kóng, Gín-á bōe-ōe lī-khui i ê lāu-pē;  nā lī-khui i ê lāu-pē, lāu-pē tek-khak sí.
<sup>23</sup> Lí kā lí ê lô͘-po̍k kóng, Lín ê soah-bé sió-tī nā bô kap lín saⁿ-kap lo̍h-lâi, lín chiū bōe-tit koh kìⁿ góa ê bīn.
<sup>24</sup> Goán chiūⁿ kàu lí ê lô͘-po̍k, goán lāu-pē hia, chiū chiong góa ê chú ê ōe kā i kóng.
<sup>25</sup> Goán ê lāu-pē kóng, Lín koh khì kā lán tia̍h tām-po̍h bí-niû lâi.
<sup>26</sup> Goán chiū kóng, Goán bōe-ōe lo̍h-khì;  goán ê soah-bé sió-tī nā kap goán saⁿ-kap khì, goán chiū beh lo̍h-khì;  in-ūi soah-bé sió-tī nā bô kap goán saⁿ-kap khì, goán tek-khak bōe-tit kìⁿ hit-lâng ê bīn.
<sup>27</sup> Lí ê lô͘-po̍k, góa ê lāu-pē, kā goán kóng, Lín chai góa ê bó͘ kā góa siⁿ nn̄g ê kiáⁿ;
<sup>28</sup> chi̍t-ê lī-khui góa chhut-khì, góa kóng i tek-khak sī hō͘ iá-siù thiah-chhùi;  kàu-taⁿ góa iáu m̄-bat khòaⁿ-kìⁿ;
<sup>29</sup> taⁿ lín koh chiong chit-ê chhōa-khì, lī-khui góa;  nā i tú-tio̍h hām-hāi, chiū-sī lín hō͘ góa pe̍h-thâu-mn̂g chhiⁿ-chhám lo̍h im-hú.
<sup>30</sup> Goán lāu-pē ê sìⁿ-miā kap chit ê gín-á ê sìⁿ-miā siⁿ saⁿ-liân;  taⁿ góa tò-khì lí ê lô͘-po̍k góa ê lāu-pē hia;  nā gín-á bô kap goán saⁿ-kap tī-teh, goán ê lāu-pē khòaⁿ bô gín-á, i chiū tek-khak sí,
<sup>31</sup> che chiū-sī goán hō͘ lí ê lô͘-po̍k, goán ê lāu-pē, pe̍h-thâu-mn̂g chhiⁿ-chhám lo̍h im-hú.
<sup>32</sup> In-ūi lí ê lô͘-po̍k bat tùi góa ê lāu-pē pó chit ê gín-á, kóng, Góa nā bô chhōa i tò-lâi kau lí, góa goān tī lāu-pē ê bīn-chêng it-seng tam-tng chōe.
<sup>33</sup> Taⁿ kiû lí iông-ún lí ê lô͘-po̍k tiàm-teh, thòe chit ê gín-á chòe góa ê chú ê lô͘-po̍k;  hō͘ gín-á kap i hiah ê hiaⁿ saⁿ-kap chiūⁿ-khì.
<sup>34</sup> Nā gín-á bô kap góa saⁿ-kap khì, góa thái-thó ōe chiūⁿ-khì kìⁿ góa ê lāu-pē ah?  kiaⁿ-liáu góa khòaⁿ-kìⁿ goán lāu-pē só͘ tú-tio̍h ê chai-ē.

</p></div></div><div class="p_outer"><div class="p_left"> <div class="chap">=== 創世記 · 第 45 章 ===</div><p>
<sup>1</sup> 約瑟tī hiah-ê khiā伊身邊ê人ê面前忍bōe-tiâu；就hoah講，眾人tio̍h離開我出去。約瑟將伊本身hō͘兄弟認得ê時，無一人khiā tī伊ê面前。
<sup>2</sup> 伊就出聲大哭；埃及人聽見，法老ê家亦聽見。
<sup>3</sup> 約瑟kā伊ê兄弟講，我是約瑟，我ê老父iáu tī-teh mah？伊ê兄弟bōe能應，因為tī伊ê面前lóng驚惶。
<sup>4</sup> 約瑟koh kā伊ê兄弟講，請行óa來。In就óa來。伊講，我是lín ê小弟約瑟，就是lín所賣到埃及ê。
<sup>5</sup> Taⁿ m̄免因為賣我到chia來憂悶，來家己怨恨；這是上帝差我事先lín來，因為beh保全性命。
<sup>6</sup> Taⁿ tī chit所在ê飢荒已經兩年，iáu有五年，無thang種作，無thang收成。
<sup>7</sup> 上帝差我事先lín來，為tio̍h beh kā lín留chhun ê種族tī世上；koh beh行伊大ê拯救，保全lín ê活命。
<sup>8</sup> Án-ni看起來，差我到chia ê，m̄是lín，就是上帝；伊koh hō͘我親像法老ê父，做伊全家ê主，kap管理埃及全地。
<sup>9</sup> Lín tio̍h趕緊上去我ê老父hia，kā伊講，你ê kiáⁿ約瑟án-ni講，上帝hō͘我做全埃及ê主，請落來我chia，m̄-thang延chhiân。
<sup>10</sup> 你kap你ê kiáⁿ你ê孫，kap牛群羊群，以及一切所有ê，lóng thang來tiàm-tī Ko-san ê地，kap我相近。
<sup>11</sup> 我beh tī-hia奉承你；因為iáu有五年ê飢荒，免得你，kap你ê家眷，kap一切所有ê落薄。
<sup>12</sup> 何況lín ê目睭kap我ê小弟便雅憫ê目睭lóng看見我kap lín親嘴對lín講話。
<sup>13</sup> Lín也tio̍h將我tī埃及一切ê榮光kap lín所看見ê事，lóng kā我ê老父講；koh tio̍h趕緊將我ê老父搬來我chia。
<sup>14</sup> Tùi án-ni，約瑟仆tī伊ê小弟便雅憫ê頷頸啼哭；便雅憫也tī伊ê頷頸啼哭。
<sup>15</sup> 伊koh kap眾兄弟chim嘴，抱in啼哭；後來伊ê兄弟就kap伊講話。
<sup>16</sup> Chit-ê風聲傳到法老ê宮內，講，約瑟ê兄弟來lah。法老kap伊ê人臣lóng歡喜。
<sup>17</sup> 法老kā約瑟講，你tio̍h kā你ê兄弟講，Lín tio̍h án-ni行；將物hō͘ cheng-siⁿ載；起身去迦南地；
<sup>18</sup> 將lín ê老父，kap lín ê家眷，lóng搬來我chia；我beh將埃及地ê好物hō͘ lín，lín亦thang食chit所在ê山珍海味。
<sup>19</sup> Taⁿ我命令你，lín tio̍h án-ni做；tùi埃及地帶車去，將lín ê gín-á，kap bó͘，kap lín ê老父，lóng搬來。
<sup>20</sup> M̄-thang看重lín家內ê物，因為埃及全地ê好物，lóng是lín ê。
<sup>21</sup> 以色列ê眾kiáⁿ就án-ni行。約瑟照法老ê命令hō͘ in車，kap路中tio̍h用ê食物；
<sup>22</sup> koh hō͘ in一人一套衣服；獨獨hō͘便雅憫銀三百，衣服五套。
<sup>23</sup> 送in老父ê物，記tī下底；驢káng十隻，載埃及ê好物；驢母十隻，載五穀kap餅kap菜，hō͘ in老父路裡thang用。
<sup>24</sup> 約瑟就差伊ê兄弟tò去，in就起身；koh kā in講，Lín m̄-thang tī路裡冤家。
<sup>25</sup> In tùi埃及上去，來到迦南地，in老父雅各hia。
<sup>26</sup> Kā伊講，約瑟iáu tī-teh，koh管理埃及全地。雅各心暈去，因為m̄信in ê話。
<sup>27</sup> In就將約瑟對in所講ê話，lóng kā伊講；伊koh看見約瑟所差來beh載伊ê車，in老父雅各ê心活起來。
<sup>28</sup> 以色列講，好lah；我ê kiáⁿ約瑟iáu tī-teh，thàn我iáu未死，我beh去看伊。

</p></div><div class="p_right"><div class="chap">=== 創世記 · 第 45 章 ===</div><p>
<sup>1</sup> Iok-sek tī hiah-ê khiā i sin-piⁿ ê lâng ê bīn-chêng lún-bōe-tiâu;  chiū hoah kóng, Chèng-lâng tio̍h lī-khui góa chhut-khì.  Iok-sek chiong i pún-sin hō͘ hiaⁿ-tī jīn-tit ê sî, bô chi̍t-lâng khiā tī i ê bīn-chêng.
<sup>2</sup> I chiū chhut-siaⁿ tōa-khàu;  Ai-ki̍p lâng thiaⁿ-kìⁿ, Hoat-ló ê ke ia̍h thiaⁿ-kìⁿ.
<sup>3</sup> Iok-sek kā i ê hiaⁿ-tī kóng, Góa sī Iok-sek, góa ê lāu-pē iáu tī-teh mah?  I ê hiaⁿ-tī bōe-ōe ìn, in-ūi tī i ê bīn-chêng lóng kiaⁿ-hiâⁿ.
<sup>4</sup> Iok-sek koh kā i ê hiaⁿ-tī kóng, Chhiáⁿ kiâⁿ-óa-lâi.  In chiū óa-lâi.  I kóng, Góa sī lín ê sió-tī Iok-sek, chiū-sī lín só͘ bōe kàu Ai-ki̍p-ê.
<sup>5</sup> Taⁿ m̄-bián in-ūi bōe góa kàu chia lâi iu-būn, lâi ka-kī oàn-hūn;  che sī Siōng-tè chhe góa tāi-seng lín lâi, in-ūi beh pó-choân sìⁿ-miā.
<sup>6</sup> Taⁿ tī chit só͘-chāi ê ki-hng í-keng nn̄g-nî, iáu ū gō͘-nî, bô thang chèng-choh, bô thang siu-sêng.
<sup>7</sup> Siōng-tè chhe góa tāi-seng lín lâi, ūi-tio̍h beh kā lín lâu chhun ê chéng-cho̍k tī sè-chiūⁿ;  koh beh kiâⁿ I tōa ê chín-kiù, pó-choân lín ê oa̍h-miā.
<sup>8</sup> Án-ni khòaⁿ-khí-lâi, chhe góa kàu chia ê, m̄-sī lín, chiū-sī Siōng-tè;  I koh hō͘ góa chhin-chhiūⁿ Hoat-ló ê pē, chòe i choân-ke ê chú, kap koán-lí Ai-ki̍p choân-tōe.
<sup>9</sup> Lín tio̍h kóaⁿ-kín chiūⁿ-khì góa ê lāu-pē hia, kā i kóng, Lí ê kiáⁿ Iok-sek án-ni kóng, Siōng-tè hō͘ góa chòe choân Ai-ki̍p ê chú, chhiáⁿ lo̍h-lâi góa chia, m̄-thang iân-chhiân.
<sup>10</sup> Lí kap lí ê kiáⁿ lí ê sun, kap gû-kûn iûⁿ-kûn, í-ki̍p it-chhè só͘-ū-ê, lóng thang lâi tiàm tī Ko-san ê tōe, kap góa saⁿ-kūn.
<sup>11</sup> Góa beh tī-hia hōng-sêng lí;  in-ūi iáu ū gō͘ nî ê ki-hng, bián-tit lí, kap lí ê ke-koàn, kap it-chhè só͘-ū-ê lo̍h-po̍h.
<sup>12</sup> Hô-hòng lín ê ba̍k-chiu kap góa ê sió-tī Piān-ngá-bín ê ba̍k-chiu lóng khòaⁿ-kìⁿ góa kap lín chhin-chhùi tùi lín kóng-ōe.
<sup>13</sup> Lín iā tio̍h chiong góa tī Ai-ki̍p it-chhè ê êng-kng kap lín só͘ khòaⁿ-kìⁿ ê sū, lóng kā góa ê lāu-pē kóng;  koh tio̍h kóaⁿ-kín chiong góa ê lāu-pē poaⁿ-lâi góa chia.
<sup>14</sup> Tùi án-ni Iok-sek phak tī i ê sió-tī Piān-ngá-bín ê ām-kún thî-khàu;  Piān-ngá-bín iā tī i ê ām-kún thî-khàu.
<sup>15</sup> I koh kap chèng hiaⁿ-tī chim-chhùi, phō-in thî-khàu;  āu-lâi i ê hiaⁿ-tī chiū kap i kóng-ōe.
<sup>16</sup> Chit ê hong-siaⁿ thoân kàu Hoat-ló ê keng-lāi, kóng, Iok-sek ê hiaⁿ-tī lâi lah.  Hoat-ló kap i ê jîn-sîn lóng hoaⁿ-hí.
<sup>17</sup> Hoat-ló kā Iok-sek kóng, Lí tio̍h kā lí ê hiaⁿ-tī kóng, Lín tio̍h án-ni kiâⁿ;  chiong mi̍h hō͘ cheng-siⁿ chài;  khí-sin khì Ka-lâm tōe;
<sup>18</sup> chiong lín ê lāu-pē, kap lín ê ke-koàn, lóng poaⁿ-lâi góa chia;  góa beh chiong Ai-ki̍p tōe ê hó-mi̍h hō͘ lín, lín ia̍h thang chia̍h chit só͘-chāi ê san-tin hái-bī.
<sup>19</sup> Taⁿ góa bēng-lēng lí, lín tio̍h án-ni chòe;  tùi Ai-ki̍p tōe tòa chhia khì, chiong lín ê gín-á, kap bó͘, kap lín ê lāu-pē, lóng poaⁿ-lâi.
<sup>20</sup> M̄-thang khòaⁿ-tāng lín ke-lāi ê mi̍h, in-ūi Ai-ki̍p choân-tōe ê hó-mi̍h, lóng sī lín ê.
<sup>21</sup> Í-sek-lia̍t ê chèng-kiáⁿ chiū án-ni kiâⁿ.  Iok-sek chiàu Hoat-ló ê bēng-lēng hō͘ in chhia, kap lō͘-tiong tio̍h ēng ê chia̍h-mi̍h;
<sup>22</sup> koh hō͘ in chi̍t-lâng chi̍t-thò i-ho̍k;  to̍k-to̍k hō͘ Piān-ngá-bín gûn saⁿ-pah, i-ho̍k gō͘-thò.
<sup>23</sup> Sàng in lāu-pē ê mi̍h, kì tī ē-tóe;  lû-káng cha̍p-chiah, chài Ai-ki̍p ê hó-mi̍h;  lû-bú cha̍p-chiah, chài gō͘-kak kap piáⁿ kap chhài, hō͘ in lāu-pē lō͘-ni̍h thang ēng.
<sup>24</sup> Iok-sek chiū chhe i ê hiaⁿ-tī tò-khì, in chiū khí-sin;  koh kā in kóng, Lín m̄-thang tī lō͘-ni̍h oan-ke.
<sup>25</sup> In tùi Ai-ki̍p chiūⁿ-khì, lâi kàu Ka-lâm tōe, in lāu-pē Ngá-kok hia.
<sup>26</sup> Kā i kóng, Iok-sek iáu tī-teh, koh koán-lí Ai-ki̍p choân-tōe.  Ngá-kok sim hūn-khì, in-ūi m̄ sìn in ê ōe.
<sup>27</sup> In chiū chiong Iok-sek tùi in só͘ kóng ê ōe, lóng kā i kóng;  i koh khòaⁿ-kìⁿ Iok-sek só͘ chhe-lâi beh chài i ê chhia, in lāu-pē Ngá-kok ê sim oa̍h-khí-lâi.
<sup>28</sup> Í-sek-lia̍t kóng, Hó lah;  góa ê kiáⁿ Iok-sek iáu tī-teh, thàn góa iáu-bē sí, góa beh khì khòaⁿ-i.

</p></div></div><div class="p_outer"><div class="p_left"> <div class="chap">=== 創世記 · 第 46 章 ===</div><p>
<sup>1</sup> 以色列帶一切所有ê，起身來到別士巴；就獻祭hō͘伊ê老父以撒ê上帝。
<sup>2</sup> 暝時上帝tī異象ê中間kā以色列講，雅各ah，雅各ah。伊講，我tī-chia。
<sup>3</sup> 上帝講，我是上帝，就是你ê老父ê上帝；你落去埃及m̄-sái驚；因為我beh hō͘你tī-hia成做大國。
<sup>4</sup> 我beh kap你相kap落去埃及，我亦的確chhōa你起來；約瑟beh手hōaⁿ你ê目睭，hō͘你khoeh。
<sup>5</sup> 雅各就tùi別士巴起身；以色列hiah-ê kiáⁿ，hō͘ in ê老父雅各，kap in ê kiáⁿ兒，in ê bó͘，lóng坐tī法老所差來beh載伊ê車。
<sup>6</sup> 雅各kap伊一切ê kiaⁿ孫，帶in ê cheng-siⁿ，以及tī迦南地所得tio̍h ê貨財，lóng到埃及。
<sup>7</sup> 雅各帶伊ê kiáⁿ、孫、cha-bó͘-kiáⁿ，cha-bó͘孫，kap伊一切ê後裔，lóng到埃及。
<sup>8</sup> 以色列人到埃及ê，雅各kap伊ê kiáⁿ，in ê名記tī下底。雅各ê大kiáⁿ Liû-piān。
<sup>9</sup> Liû-piān ê kiáⁿ；Hap-lo̍k、Hoat-lō͘、Hi-su-lûn、Ka-bí。
<sup>10</sup> 西門ê kiáⁿ；Iâ-bó͘-lī、Ngá-bín、O-hat、Ngá-kun、Só-hat；iáu有迦南地ê婦人人ê kiáⁿ掃羅。
<sup>11</sup> 利未ê kiáⁿ；Kek-sūn、Kho-hat、Bí-la̍h-lī。
<sup>12</sup> 猶大ê kiáⁿ；Jíⁿ、Gô-lâm、Sī-la̍h、Hoat-le̍k-su、謝拉；獨獨Jíⁿ kap Gô-lâm死tī迦南地。Hoat-le̍k-su ê kiáⁿ；Hi-su-lûn、Hap-bó͘-le̍k。
<sup>13</sup> Í-sat-ka ê kiáⁿ；Tô-la̍h、Phó͘-óa、約伯、Sin-lûn。
<sup>14</sup> Se-pò͘-lûn ê kiáⁿ；Se-lia̍t、Í-lûn、Ngá-lī。
<sup>15</sup> Chiah-ê是利亞tī Pa-tàn-a-lân kā雅各所生ê kiáⁿ；koh有伊ê cha-bó͘-kiáⁿ Tí-ná；kiaⁿ孫男女共三十三人。
<sup>16</sup> Ka-tek ê kiáⁿ；Sé-hui-ûn、Hap-ki、Su-nî、Í-su-pún、Í-lī、A-lô-tí、A-lia̍t-lī。
<sup>17</sup> A-siat ê kiáⁿ；Im-ná、Ek-si-óa、Ek-si-úi、Pí-lī-a；koh in ê小妹Se-la̍h。Pí-lī-a ê kiáⁿ；Hi-piat、Má-kiat。
<sup>18</sup> 這是拉班hō͘伊ê cha-bó͘-kiáⁿ利亞ê女婢Sek-phàⁿ所生ê kiaⁿ孫；就是伊kā雅各生ê；共十六人。
<sup>19</sup> 雅各ê bó͘拉結ê kiáⁿ；約瑟kap便雅憫。
<sup>20</sup> 約瑟tī埃及地生Má-ná-se kap Í-hoat-liân；就是An城ê祭司，Pho-thê-hui-la̍h ê cha-bó͘-kiáⁿ，A-se-la̍p，kā約瑟生ê。
<sup>21</sup> 便雅憫ê kiáⁿ；Pí-la̍h、Pí-kiat、A-si̍t-pia̍t、Ki-la̍h、Nái-bān、Í-hi、Lô-si̍t、Bó͘-pêng、Hō͘-pêng、A-le̍k；
<sup>22</sup> 這是拉結kā雅各所生ê kiaⁿ孫，共十四人。
<sup>23</sup> Tàn ê kiáⁿ，Hō͘-sin。
<sup>24</sup> Ná-hut-tha-lī ê kiáⁿ；Ngá-siat、Ko͘-nî、Iâ-sek，Sī-léng；
<sup>25</sup> 這是拉班hō͘伊ê cha-bó͘-kiáⁿ拉結ê女婢Phek-la̍h所生ê kiaⁿ孫，就是伊kā雅各所生ê；共七人。
<sup>26</sup> Hiah-ê kap雅各相kap到埃及ê，除伊ê新婦以外，見若tùi伊身軀所出ê，共六十六人。
<sup>27</sup> Koh有約瑟tī埃及所生ê kiáⁿ，兩個；雅各ê家來到埃及ê共七十人。
<sup>28</sup> 雅各差猶大做頭去見約瑟，thang chhōa in去Ko-san；in就到Ko-san ê地。
<sup>29</sup> 約瑟備辦伊ê車；去Ko-san，迎接伊ê老父以色列；到見tio̍h面，就仆tī老父ê頷頸，tī頷頸裡哭久久。
<sup>30</sup> 以色列kā約瑟講，我見tio̍h你ê面，知你iáu活teh，我taⁿ死亦甘心。
<sup>31</sup> 約瑟kā伊ê兄弟kap老父ê家講，我beh上去通知法老，kā伊講，我ê兄弟kap我ê老父ê家，前tī迦南地ê，Taⁿ lóng來到我chia。
<sup>32</sup> In是牧者，因為in是飼cheng-sin ê人；in將羊群、牛群，kap一切所有ê lóng帶來。
<sup>33</sup> 法老召lín ê時，若問lín講，Lín做甚麼頭路？
<sup>34</sup> lín tio̍h講，你ê奴僕，tùi少年到taⁿ，阮連阮ê祖公lóng是teh飼cheng-siⁿ；án-ni lín thang來khiā tī Ko-san ê地；因為見若飼cheng-siⁿ ê，lóng是埃及人所厭賤。

</p></div><div class="p_right"><div class="chap">=== 創世記 · 第 46 章 ===</div><p>
<sup>1</sup> Í-sek-lia̍t tòa it-chhè só͘-ū-ê, khí-sin lâi kàu Pia̍t-sī-pa;  chiū hiàn-chè hō͘ i ê lāu-pē Í-sat ê Siōng-tè.
<sup>2</sup> Mî-sî Siōng-tè tī īⁿ-siōng ê tiong-kan kā Í-sek-lia̍t kóng, Ngá-kok ah, Ngá-kok ah.  I kóng, Góa tī-chia.
<sup>3</sup> Siōng-tè kóng, Góa sī Siōng-tè, chiū-sī lí ê lāu-pē ê Siōng-tè;  lí lo̍h-khì Ai-ki̍p m̄-sái kiaⁿ;  in-ūi Góa beh hō͘ lí tī-hia chiâⁿ-chòe tōa-kok.
<sup>4</sup> Góa beh kap lí saⁿ-kap lo̍h-khì Ai-ki̍p, Góa ia̍h tek-khak chhōa lí khí-lâi;  Iok-sek beh chhiú hōaⁿ lí ê ba̍k-chiu, hō͘ lí khoeh.
<sup>5</sup> Ngá-kok chiū tùi Pia̍t-sī-pa khí-sin;  Í-sek-lia̍t hiah ê kiáⁿ, hō͘ in ê lāu-pē Ngá-kok, kap in ê kiáⁿ-jî, in ê bó͘, lóng chē tī Hoat-ló só͘ chhe-lâi beh chài i ê chhia.
<sup>6</sup> Ngá-kok kap i it-chhè ê kiáⁿ-sun, tòa in ê cheng-siⁿ, í-ki̍p tī Ka-lâm tōe só͘ tit-tio̍h ê hè-châi, lóng kàu Ai-ki̍p.
<sup>7</sup> Ngá-kok tòa i ê kiáⁿ, sun, cha-bó͘-kiáⁿ, cha-bó͘-sun, kap i it-chhè ê hō͘-è, lóng kàu Ai-ki̍p.
<sup>8</sup> Í-sek-lia̍t lâng kàu Ai-ki̍p-ê, Ngá-kok kap i ê kiáⁿ, in ê miâ kì tī ē-tóe.  Ngá-kok ê tōa-kiáⁿ Liû-piān.
<sup>9</sup> Liû-piān ê kiáⁿ; Hap-lo̍k, Hoat-lō͘, Hi-su-lûn, Ka-bí.
<sup>10</sup> Se-biān ê kiáⁿ;  Iâ-bó͘-lī, Ngá-bín, O-hat, Ngá-kun, Só-hat;  iáu ū Ka-lâm tōe ê hū-jîn-lâng ê kiáⁿ Sò-lô.
<sup>11</sup> Lī-bī ê kiáⁿ;  Kek-sūn, Kho-hat, Bí-la̍h-lī.
<sup>12</sup> Iû-tāi ê kiáⁿ; Jíⁿ, Gô-lâm, Sī-la̍h, Hoat-le̍k-su, Siā-la̍h;  to̍k-to̍k Jíⁿ kap Gô-lâm sí tī Ka-lâm tōe.  Hoat-le̍k-su ê kiáⁿ;  Hi-su-lûn, Hap-bó͘-le̍k.
<sup>13</sup> Í-sat-ka ê kiáⁿ; Tô-la̍h, Phó͘-óa, Iok-pek, Sin-lûn.
<sup>14</sup> Se-pò͘-lûn ê kiáⁿ; Se-lia̍t, Í-lûn, Ngá-lī.
<sup>15</sup> Chiah-ê sī Lī-a tī Pa-tàn-a-lân kā Ngá-kok só͘ siⁿ ê kiáⁿ;  koh ū i ê cha-bó͘-kiáⁿ Tí-ná;  kiáⁿ-sun lâm-lú kiōng saⁿ-cha̍p-saⁿ lâng.
<sup>16</sup> Ka-tek ê kiáⁿ; Sé-hui-ûn, Hap-ki, Su-nî, Í-su-pún, Í-lī, A-lô-tí, A-lia̍t-lī.
<sup>17</sup> A-siat ê kiáⁿ;  Im-ná, Ek-si-óa, Ek-si-úi, Pí-lī-a;  koh in ê sió-bē Se-la̍h.  Pí-lī-a ê kiáⁿ; Hi-piat, Má-kiat.
<sup>18</sup> Che sī La̍h-pan hō͘ i ê cha-bó͘-kiáⁿ Lī-a ê lú-pī Sek-phàⁿ só͘ siⁿ ê kiáⁿ-sun;  chiū-sī i kā Ngá-kok siⁿ-ê; kiōng cha̍p-la̍k lâng.
<sup>19</sup> Ngá-kok ê bó͘ La̍h-kiat ê kiáⁿ; Iok-sek kap Piān-ngá-bín.
<sup>20</sup> Iok-sek tī Ai-ki̍p tōe siⁿ Má-ná-se kap Í-hoat-liân;  chiū-sī An-siâⁿ ê chè-si, Pho-thê-hui-la̍h ê cha-bó͘-kiáⁿ, A-se-la̍p, kā Iok-sek siⁿ-ê.
<sup>21</sup> Piān-ngá-bín ê kiáⁿ; Pí-la̍h, Pí-kiat, A-si̍t-pia̍t, Ki-la̍h, Nái-bān, Í-hi, Lô-si̍t, Bó͘-pêng, Hō͘-pêng, A-le̍k;
<sup>22</sup> che sī La̍h-kiat kā Ngá-kok só͘ siⁿ ê kiáⁿ-sun, kiōng cha̍p-sì lâng.
<sup>23</sup> Tàn ê kiáⁿ, Hō͘-sin.
<sup>24</sup> Ná-hut-tha-lī ê kiáⁿ; Ngá-siat, Ko͘-nî, Iâ-sek, Sī-léng;
<sup>25</sup> che sī La̍h-pan hō͘ i ê cha-bó͘-kiáⁿ La̍h-kiat ê lú-pī Phek-la̍h só͘ siⁿ ê kiáⁿ-sun, chiū-sī i kā Ngá-kok só͘ siⁿ-ê;  kiōng chhit lâng.
<sup>26</sup> Hiah-ê kap Ngá-kok saⁿ-kap kàu Ai-ki̍p-ê, tû i ê sim-pū í-gōa, kìⁿ-nā tùi i sin-khu só͘ chhut-ê, kiōng la̍k-cha̍p-la̍k lâng.
<sup>27</sup> Koh ū Iok-sek tī Ai-ki̍p só͘ siⁿ ê kiáⁿ, nn̄g-ê;  Ngá-kok ê ke lâi kàu Ai-ki̍p-ê kiōng chhit-cha̍p lâng.
<sup>28</sup> Ngá-kok chhe Iû-tāi chòe-thâu khì kìⁿ Iok-sek, thang chhōa in khì Ko-san;  in chiū kàu Ko-san ê tōe.
<sup>29</sup> Iok-sek pī-pān i ê chhia;  khì Ko-san, ngiâ-chih i ê lāu-pē Í-sek-lia̍t;  kàu kìⁿ-tio̍h bīn, chiū phak tī lāu-pē ê ām-kún, tī ām-kún-ni̍h khàu kú-kú.
<sup>30</sup> Í-sek-lia̍t kā Iok-sek kóng, Góa kìⁿ-tio̍h lí ê bīn, chai lí iáu oa̍h-teh, góa taⁿ sí ia̍h kam-sim.
<sup>31</sup> Iok-sek kā i ê hiaⁿ-tī kap lāu-pē ê ke kóng, Góa beh chiūⁿ-khì thong-ti Hoat-ló, kā i kóng, Góa ê hiaⁿ-tī kap góa ê lāu-pē ê ke, chêng tī Ka-lâm tōe-ê, taⁿ lóng lâi kàu góa chia.
<sup>32</sup> In sī bo̍k-chiá, in-ūi in sī chhī cheng-siⁿ ê lâng;  in chiong iûⁿ-kûn, gû-kûn, kap it-chhè só͘-ū-ê lóng tòa-lâi.
<sup>33</sup> Hoat-ló tiàu lín ê sî, nā mn̄g lín kóng, Lín chòe sím-mi̍h thâu-lō͘?
<sup>34</sup> lín tio̍h kóng, Lí ê lô͘-po̍k, tùi siàu-liân kàu-taⁿ, goán liân goán ê chó͘-kong lóng sī teh chhī cheng-siⁿ;  án-ni lín thang lâi khiā tī Ko-san ê tōe;  in-ūi kìⁿ-nā chhī cheng-siⁿ-ê, lóng sī Ai-ki̍p lâng só͘ iàm-chiān.

</p></div></div><div class="p_outer"><div class="p_left"> <div class="chap">=== 創世記 · 第 47 章 ===</div><p>
<sup>1</sup> 約瑟入去kā法老講，我ê老父kap我ê兄弟帶in ê羊群、牛群，kap一切所有ê，tùi迦南地來；taⁿ tī Ko-san ê地。
<sup>2</sup> 約瑟tùi伊ê兄弟ê中間揀五人，chhōa in去見法老。
<sup>3</sup> 法老問約瑟ê兄弟講，Lín做甚麼頭路？In kā法老講，你ê奴僕本身，kap阮ê祖公，lóng是顧羊ê人。
<sup>4</sup> In koh kā法老講，迦南地飢荒真傷重，奴僕ê羊群無草thang食；所以阮來，是beh寄腳tī-chia；taⁿ求你容允你ê奴僕tiàm-tī Ko-san地。
<sup>5</sup> 法老kā約瑟講，你ê老父kap你ê兄弟來到你chia；
<sup>6</sup> 埃及地lóng tī你ê面前；hō͘你ê老父kap你ê兄弟tòa tī國內第一好ê地；in thang tòa tī Ko-san ê地；你若知in中間khah有本事ê人，就派in管顧我ê cheng-siⁿ。
<sup>7</sup> 約瑟chhōa伊ê老父雅各入去khiā tī法老ê面前；雅各就kā法老祝福。
<sup>8</sup> 法老問雅各講，你一生ê年日是jōa chōe ah？
<sup>9</sup> 雅各kā法老講，我寄腳tī世間ê年日是一百三十歲。我一生ê年日亦少，亦艱苦，m̄值tio̍h我ê列祖寄腳tī世間ê年日。
<sup>10</sup> 雅各koh kā法老祝福；就tùi法老ê面前出去。
<sup>11</sup> 約瑟照法老ê命令，將埃及國第一好ê地，就是Lân-sek ê地，hō͘伊ê老父kap伊兄弟khiā起，做產業。
<sup>12</sup> 約瑟用米糧奉承伊ê老父，kap伊ê兄弟，kap伊ê老父全家；lóng照in ê人額來供給in。
<sup>13</sup> 飢荒真傷重，全地lóng無米糧；甚至埃及地kap迦南地ê人，因為飢荒ê緣故，餓到暈去。
<sup>14</sup> 約瑟聚集埃及地kap迦南地所有ê銀，就是in tia̍h米糧ê銀；約瑟就將hiah-ê銀帶到法老ê宮。
<sup>15</sup> 埃及地kap迦南地ê銀lóng用了；埃及眾人lóng來見約瑟講，阮ê銀lóng用了lah，求你hō͘阮米糧；阮啥事tio̍h死tī你ê面前？
<sup>16</sup> 約瑟講，若是銀用了，lín ê cheng-siⁿ thang牽來；我為tio̍h lín ê cheng-siⁿ beh hō͘ lín米糧。
<sup>17</sup> In就將cheng-siⁿ趕到約瑟hia；約瑟就用米糧換in ê馬、羊群、牛群，kap驢；hit年為tio̍h換in一切ê cheng-siⁿ，就用米糧養飼in。
<sup>18</sup> Hit年已經過；第二年，in koh來見約瑟，kā伊講，阮bōe瞞得我ê主，阮ê銀lóng用了，cheng-siⁿ亦lóng歸tī我ê主，阮tī我ê主ê面前，除阮ê身體kap阮ê田地以外，無chhun一項。
<sup>19</sup> 阮啥事人死，地拋荒，tī你ê目睭前ah？求你用米糧買阮kap阮ê地；阮kap阮ê地做法老ê路用；koh用種子hō͘阮，hō͘阮得tio̍h活，免死，土地亦免拋荒。
<sup>20</sup> Tùi án-ni，約瑟為法老買埃及所有ê地；埃及人因為hō͘飢荒所逼，ta̍k人lóng賣伊ê田地；hiah-ê地就lóng歸tī法老。
<sup>21</sup> 約瑟照chiah-ê城邑遷徙埃及ê百姓tùi埃及chit-pêng到tī hit-pêng。
<sup>22</sup> 獨獨祭司ê地法老無買伊；因為祭司有tùi法老得tio̍h定tio̍h ê糧；in食法老所hō͘ in ê糧；所以in無賣in ê地。
<sup>23</sup> 約瑟kā百姓講，我今á日為法老買lín kap lín ê地；看ah，tī-chia有種子hō͘ lín，lín thang去作田；
<sup>24</sup> 到收成ê時，lín tio̍h將五份一納hō͘法老；四份歸lín，做田裡ê種子，亦做lín kap lín家內人ê食物，以及lín ê gín-á ê食物。
<sup>25</sup> In講，你有救阮ê性命；願阮tī我ê主ê面前得tio̍h恩典，阮beh做法老ê奴僕。
<sup>26</sup> Án-ni約瑟為埃及ê地，設立定tio̍h ê例，到tī今á日；法老得tio̍h五份ê一份；獨獨祭司ê地無歸法老。
<sup>27</sup> 以色列人khiā起埃及國，Ko-san ê地，in tī-hia建置產業，koh生湠極其chōe。
<sup>28</sup> 雅各tiàm-tī埃及地十七年。雅各一生ê年日是一百四十七歲。
<sup>29</sup> 以色列死ê日近lah；伊就叫伊ê kiáⁿ約瑟來，kā伊講，我若tī你ê面前得tio̍h恩典，請你下手tī我ê大腿下，用慈愛kap誠實款待我；m̄-thang埋葬我tī埃及。
<sup>30</sup> 我kap我ê父公同睏ê時，你tio̍h將我帶出埃及，埋葬tī in埋葬ê地。約瑟講，我beh照你ê話來行。
<sup>31</sup> 雅各講，你tio̍h對我chiù-chōa；伊就對伊chiù-chōa。Tùi án-ni，以色列óa床頭敬拜上帝。

</p></div><div class="p_right"><div class="chap">=== 創世記 · 第 47 章 ===</div><p>
<sup>1</sup> Iok-sek ji̍p-khì kā Hoat-ló kóng, Góa ê lāu-pē kap góa ê hiaⁿ-tī tòa in ê iûⁿ-kûn, gû-kûn, kap it-chhè só͘-ū-ê, tùi Ka-lâm tōe lâi;  taⁿ tī Ko-san ê tōe.
<sup>2</sup> Iok-sek tùi i ê hiaⁿ-tī ê tiong-kan kéng gō͘ lâng, chhōa in khì kìⁿ Hoat-ló.
<sup>3</sup> Hoat-ló mn̄g Iok-sek ê hiaⁿ-tī kóng, Lín chòe sím-mi̍h thâu-lō͘?  In kā Hoat-ló kóng, Lí ê lô͘-po̍k pún-sin, kap goán ê chó͘-kong, lóng sī kò͘-iûⁿ ê lâng.
<sup>4</sup> In koh kā Hoat-ló kóng, Ka-lâm tōe ki-hng chin siong-tiōng, lô͘-po̍k ê iûⁿ-kûn bô chháu thang chia̍h;  só͘-í goán lâi, sī beh kià-kha tī-chia;  taⁿ kiû lí iông-ún lí ê lô͘-po̍k tiàm tī Ko-san tōe.
<sup>5</sup> Hoat-ló kā Iok-sek kóng, Lí ê lāu-pē kap lí ê hiaⁿ-tī lâi kàu lí chia;
<sup>6</sup> Ai-ki̍p tōe lóng tī lí ê bīn-chêng;  hō͘ lí ê lāu-pē kap lí ê hiaⁿ-tī tòa tī kok-lāi tē it hó ê tōe;  in thang tòa tī Ko-san ê tōe;  lí nā chai in tiong-kan khah ū pún-sū ê lâng, chiū phài in koán-kò͘ góa ê cheng-siⁿ.
<sup>7</sup> Iok-sek chhōa i ê lāu-pē Ngá-kok ji̍p-khì khiā tī Hoat-ló ê bīn-chêng;  Ngá-kok chiū kā Hoat-ló chiok-hok.
<sup>8</sup> Hoat-ló mn̄g Ngá-kok kóng, Lí it-seng ê nî-ji̍t sī jōa chōe ah?
<sup>9</sup> Ngá-kok kā Hoat-ló kóng, góa kià-kha tī sè-kan ê nî-ji̍t sī chi̍t-pah saⁿ-cha̍p hè.  Góa it-seng ê nî-ji̍t ia̍h chió, ia̍h kan-khó͘, m̄-ta̍t-tio̍h góa ê lia̍t-chó͘ kià-kha tī sè-kan ê nî-ji̍t.
<sup>10</sup> Ngá-kok koh kā Hoat-ló chiok-hok;  chiū tùi Hoat-ló ê bīn-chêng chhut-khì.
<sup>11</sup> Iok-sek chiàu Hoat-ló ê bēng-lēng, chiong Ai-ki̍p kok tē-it hó ê tōe, chiū-sī Lân-sek ê tōe, hō͘ i ê lāu-pē kap i hiaⁿ-tī khiā-khí, chòe sán-gia̍p.
<sup>12</sup> Iok-sek ēng bí-niû hōng-sêng i ê lāu-pē, kap i ê hiaⁿ-tī, kap i ê lāu-pē choân-ke;  lóng chiàu in ê lâng-gia̍h lâi kiong-kip in.
<sup>13</sup> Ki-hng chin siong-tiōng, choân-tōe lóng bô bí-niû;  sīm-chì Ai-ki̍p tōe kap Ka-lâm tōe ê lâng, in-ūi ki-hng ê iân-kò͘, gō kàu hūn-khì.
<sup>14</sup> Iok-sek chū-chi̍p Ai-ki̍p tōe kap Ka-lâm tōe só͘ ū ê gûn, chiū-sī in tia̍h bí-niû ê gûn;  Iok-sek chiū chiong hiah ê gûn tòa kàu Hoat-ló ê keng.
<sup>15</sup> Ai-ki̍p tōe kap Ka-lâm tōe ê gûn lóng ēng-liáu;  Ai-ki̍p chèng-lâng lóng lâi kìⁿ Iok-sek kóng, Goán ê gûn lóng ēng-liáu lah,  kiû lí hō͘ goán bí-niû;  goán siáⁿ-sū tio̍h sí tī lí ê bīn-chêng?
<sup>16</sup> Iok-sek kóng, Nā sī gûn ēng-liáu, lín ê cheng-siⁿ thang khan-lâi;  góa ūi-tio̍h lín ê cheng-siⁿ beh hō͘ lín bí-niû.
<sup>17</sup> In chiū chiong cheng-siⁿ kóaⁿ kàu Iok-sek hia;  Iok-sek chiū ēng bí-niû ōaⁿ in ê bé, iûⁿ-kûn, gû-kûn, kap lû;  hit-nî ūi-tio̍h ōaⁿ in it-chhè ê cheng-siⁿ, chiū ēng bí-niû iúⁿ-chhī in.
<sup>18</sup> Hit-nî í-keng kè;  tē-jī nî, in koh lâi kìⁿ Iok-sek, kā i kóng, Goán bōe môa-tit góa ê chú, goán ê gûn lóng ēng-liáu, cheng-siⁿ ia̍h lóng kui tī góa ê chú, goán tī góa ê chú ê bīn-chêng, tû goán ê sin-thé kap goán ê chhân-tōe í-gōa, bô chhun chi̍t-hāng.
<sup>19</sup> goán siáⁿ-sū lâng sí, tōe pha-hng, tī lí ê ba̍k-chiu-chêng ah?  kiû lí ēng bí-niû bóe goán kap goán ê tōe;  goán kap goán ê tōe chòe Hoat-ló ê lō͘-ēng;  koh ēng chéng-chí hō͘ goán, hō͘ goán tit-tio̍h oa̍h, bián sí, thó͘-tōe ia̍h bián pha-hng.
<sup>20</sup> Tùi án-ni Iok-sek ūi Hoat-ló bóe Ai-ki̍p só͘ ū ê tōe;  Ai-ki̍p lâng in-ūi hō͘ ki-hng só͘ pek, ta̍k-lâng lóng bōe i ê chhân-tōe;  hiah ê tōe chiū lóng kui tī Hoat-ló.
<sup>21</sup> Iok-sek chiàu chiah ê siâⁿ-ip chhian-sóa Ai-ki̍p ê peh-sìⁿ tùi Ai-ki̍p chit-pêng kàu tī hit-pêng.
<sup>22</sup> To̍k-to̍k chè-si ê tōe Hoat-ló bô bóe-i;  in-ūi chè-si ū tùi Hoat-ló tit-tio̍h tiāⁿ-tio̍h ê niû;  in chia̍h Hoat-ló só͘ hō͘ in ê niû;  só͘-í in bô bōe in ê tōe.
<sup>23</sup> Iok-sek kā peh-sìⁿ kóng, Góa kin-á-ji̍t ūi Hoat-ló bóe lín kap lín ê tōe;  khòaⁿ ah, tī-chia ū chéng-chí hō͘ lín, lín thang khì choh-chhân;
<sup>24</sup> kàu siu-sêng ê sî, lín tio̍h chiong gō͘-hūn-chi̍t la̍p hō͘ Hoat-ló;  sì-hūn kui lín, chòe chhân-ni̍h ê chéng-chí, ia̍h chòe lín kap lín ke-lāi lâng ê chia̍h-mi̍h, í-ki̍p lín ê gín-á ê chia̍h-mi̍h.
<sup>25</sup> In kóng, Lí ū kiù goán ê sìⁿ-miā;  goān goán tī góa ê chú ê bīn-chêng tit-tio̍h un-tián, goán beh chòe Hoat-ló ê lô͘-po̍k.
<sup>26</sup> Án-ni Iok-sek ūi Ai-ki̍p ê tōe, siat-li̍p tiāⁿ-tio̍h ê lē, kàu tī kin-á-ji̍t;  Hoat-ló tit-tio̍h gō͘-hūn ê chi̍t-hūn;  to̍k-to̍k chè-si ê tōe bô kui Hoat-ló.
<sup>27</sup> Í-sek-lia̍t lâng khiā-khí Ai-ki̍p kok, Ko-san ê tōe, in tī-hia kiàn-tì sán-gia̍p, koh siⁿ-thòaⁿ ke̍k-kî chōe.
<sup>28</sup> Ngá-kok tiàm tī Ai-ki̍p tōe cha̍p-chhit nî.  Ngá-kok it-seng ê nî-ji̍t sī chi̍t-pah sì-cha̍p-chhit hè.
<sup>29</sup> Í-sek-lia̍t sí ê ji̍t kūn lah;  i chiū kiò i ê kiáⁿ Iok-sek lâi, kā i kóng, Góa nā tī lí ê bīn-chêng tit-tio̍h un-tián, chhiáⁿ lí hē chhiú tī góa ê tōa-thúi-ē, ēng chû-ài kap sêng-si̍t khoán-thāi góa;  m̄-thang bâi-chòng góa tī Ai-ki̍p.
<sup>30</sup> Góa kap góa ê pē-kong tâng-khùn ê sî, lí tio̍h chiong góa tòa chhut Ai-ki̍p, bâi-chòng tī in bâi-chòng ê tōe.  Iok-sek kóng, Góa beh chiàu lí ê ōe lâi kiâⁿ.
<sup>31</sup> Ngá-kok kóng, Lí tio̍h tùi góa chiù-chōa;  i chiū tùi i chiù-chōa.  Tùi án-ni Í-sek-lia̍t óa chhn̂g-thâu kèng-pài Siōng-tè.

</p></div></div><div class="p_outer"><div class="p_left"> <div class="chap">=== 創世記 · 第 48 章 ===</div><p>
<sup>1</sup> Chiah-ê tāi-chì了後，有人kā約瑟講，Lín老父破病lah；伊就chhōa伊兩個kiáⁿ Má-ná-se、Í-hoat-liân，相kap去。
<sup>2</sup> 有人通知雅各講，你看，你ê kiáⁿ約瑟來beh chhē你；以色列就勉強起來，坐tī眠床。
<sup>3</sup> 雅各kā約瑟講，全能ê上帝bat tī迦南地ê Lō͘-su對我出現，賜福我；
<sup>4</sup> kā我講，我beh hō͘你生湠chōe-chōe，成做chōe-chōe百姓；亦beh將chit-ê地賞賜你ê後裔，做永遠ê業。
<sup>5</sup> 我未到埃及你chia ê事先，你tī埃及地所生兩個kiáⁿ，Í-hoat-liân、Má-ná-se，是我ê，親像Liû-piān西門是我ê一樣。
<sup>6</sup> Tī in以後，你所生ê kiáⁿ，就是你ê；in thang歸tī in兩個兄ê名下，得tio̍h業。
<sup>7</sup> 論到我，我tùi Pa-tàn來ê時，拉結死tī我ê目睭前，tī迦南地，tī路裡ê中間，離開Í-hoat-tha iáu有一站；我就kā伊埋葬tī Í-hoat-tha ê路。(Í-hoat-tha就是伯利恆)
<sup>8</sup> 以色列看見約瑟兩個kiáⁿ，就講，這是chī-chūi？
<sup>9</sup> 約瑟kā in老父講，這是我ê kiáⁿ，上帝tī-chia賞賜我ê。講，請你chhōa in óa近我；我beh kā in祝福。
<sup>10</sup> 以色列年老，目睭花bōe看見；約瑟chhōa in近óa伊ê面前，伊就kā in chim嘴抱in。
<sup>11</sup> 以色列kā約瑟講，我無phah算會見tio̍h你ê面；taⁿ上帝koh hō͘我看tio̍h你ê kiáⁿ。
<sup>12</sup> 約瑟將兩個kiáⁿ tùi伊兩個腳頭u中chhōa出來；本身就仆落地拜。
<sup>13</sup> 後來約瑟koh牽in兩個，chiàⁿ手牽Í-hoat-liân ǹg以色列ê tò手，tò手牽Má-ná-se ǹg以色列ê chiàⁿ手，chhōa in近óa伊。
<sup>14</sup> 以色列伸chiàⁿ手hōaⁿ Í-hoat-liân ê頭殼，伊是第二個，koh phah叉用tò手hōaⁿ Má-ná-se ê頭殼，Má-ná-se本是大kiáⁿ。
<sup>15</sup> 伊就kā約瑟祝福講，願我ê祖亞伯拉罕，kap我ê父以撒，所行tī伊面前ê上帝，就是一生保養我到tī今á日ê上帝，
<sup>16</sup> 救贖我脫離一切ê患難，hit-ê使者，賜福hō͘ chit兩個gín-á；願in歸tī我ê名下，kap我祖亞伯拉罕，我ê父以撒，ê名下；koh願in tī世界中生湠真chōe。
<sup>17</sup> 約瑟看伊ê老父用chiàⁿ手hōaⁿ tī Í-hoat-liân ê頭殼，無歡喜；就tháⁿ伊ê老父ê手，beh tùi Í-hoat-liân ê頭殼徙到Má-ná-se ê頭殼。
<sup>18</sup> 約瑟kā伊ê老父講，我ê父ah，m̄是án-ni；chit-ê是大kiáⁿ，求你用chiàⁿ手hōaⁿ伊ê頭殼。
<sup>19</sup> 伊ê老父m̄-thàn講，我知，我ê kiáⁿ，我知；伊亦beh成做一族，亦beh闊大；總是伊ê小弟將來比伊khah大；伊ê小弟ê後裔beh成做chōe-chōe族。
<sup>20</sup> 當hit日就kā in祝福講，以色列人beh kí你來祝福人講，願上帝hō͘你親像Í-hoat-liân，親像Má-ná-se一樣；tùi án-ni立Í-hoat-liân tī Má-ná-se ê事先。
<sup>21</sup> 以色列koh kā約瑟講，我beh死lah；總是上帝beh kap你tī-teh，beh chhōa lín tò去lín列祖ê地。
<sup>22</sup> 我前用我ê弓，我ê刀，tùi A-mô͘-lī人ê手搶來hit塊地，我taⁿ hō͘你，比你ê兄弟得tio̍h khah加。

</p></div><div class="p_right"><div class="chap">=== 創世記 · 第 48 章 ===</div><p>
<sup>1</sup> Chiah ê tāi-chì liáu-āu, ū lâng kā Iok-sek kóng, Lín lāu-pē phòa-pīⁿ lah;  i chiū chhōa i nn̄g ê kiáⁿ Má-ná-se, Í-hoat-liân, saⁿ-kap khì.
<sup>2</sup> Ū lâng thong-ti Ngá-kok kóng, Lí khòaⁿ, lí ê kiáⁿ Iok-sek lâi beh chhē lí;  Í-sek-lia̍t chiū bián-kióng khí-lâi, chē tī bîn-chhn̂g.
<sup>3</sup> Ngá-kok kā Iok-sek kóng, Choân-lêng ê Siōng-tè bat tī Ka-lâm tōe ê Lō͘-su tùi góa chhut-hiān, sù-hok góa;
<sup>4</sup> kā góa kóng, Góa beh hō͘ lí siⁿ-thòaⁿ chōe-chōe, chiâⁿ-chòe chōe-chōe peh-sìⁿ;  ia̍h beh chiong chit ê tōe siúⁿ-sù lí ê hō͘-è, chòe éng-oán ê gia̍p.
<sup>5</sup> Góa bē kàu Ai-ki̍p lí chia ê tāi-seng, lí tī Ai-ki̍p tōe só͘ siⁿ nn̄g ê kiáⁿ, Í-hoat-liân Má-ná-se, sī góa-ê, chhin-chhiūⁿ  Liû-piān Se-biān sī góa-ê chi̍t-iūⁿ.
<sup>6</sup> Tī in í-āu, lí só͘ siⁿ ê kiáⁿ, chiū-sī lí ê;  in thang kui tī in nn̄g ê hiaⁿ ê miâ-ē, tit-tio̍h gia̍p.
<sup>7</sup> Lūn-kàu góa, góa tùi Pa-tàn lâi ê sî, La̍h-kiat sí tī góa ê ba̍k-chiu-chêng, tī Ka-lâm tōe, tī lō͘-ni̍h ê tiong-kan, lī-khui Í-hoat-tha iáu ū chi̍t-chām;  góa chiū kā i bâi-chòng tī Í-hoat-tha ê lō͘. (Í-hoat-tha chiū-sī Pek-lī-hêng)
<sup>8</sup> Í-sek-lia̍t khòaⁿ-kìⁿ Iok-sek nn̄g ê kiáⁿ, chiū kóng, Che sī chī-chūi?
<sup>9</sup> Iok-sek kā in lāu-pē kóng, Che sī góa ê kiáⁿ, Siōng-tè tī-chia siúⁿ-sù góa-ê.  Kóng, Chhiáⁿ lí chhōa in óa-kūn góa;  góa beh kā in chiok-hok.
<sup>10</sup> Í-sek-lia̍t nî-lāu, ba̍k-chiu hoe bōe khòaⁿ-kìⁿ;  Iok-sek chhōa in kūn-óa i ê bīn-chêng, i chiū kā in chim-chhùi phō in.
<sup>11</sup> Í-sek-lia̍t kā Iok-sek kóng, Góa bô phah-sǹg ōe kìⁿ-tio̍h lí ê bīn;  taⁿ Siōng-tè koh hō͘ góa khòaⁿ-tio̍h lí ê kiáⁿ.
<sup>12</sup> Iok-sek chiong nn̄g ê kiáⁿ tùi i nn̄g ê kha-thâu-u-tiong chhōa-chhut-lâi;  pún-sin chiū phak-lo̍h tōe pài.
<sup>13</sup> Āu-lâi Iok-sek koh khan in nn̄g-ê, chiàⁿ-chhiú khan Í-hoat-liân ǹg Í-sek-lia̍t ê tò-chhiú, tò-chhiú khan Má-ná-se ǹg Í-sek-lia̍t ê chiàⁿ-chhiú, chhōa in kūn-óa i.
<sup>14</sup> Í-sek-lia̍t chhun chiàⁿ-chhiú hōaⁿ Í-hoat-liân ê thâu-khak, i sī tē-jī-ê, koh phah-chhe ēng tò-chhiú hōaⁿ Má-ná-se ê thâu-khak, Má-ná-se pún sī tōa-kiáⁿ.
<sup>15</sup> I chiū kā Iok-sek chiok-hok kóng, Goān góa ê chó͘ A-pek-la̍h-hán, kap góa ê pē Í-sat, só͘ kiâⁿ tī I bīn-chêng ê Siōng-tè, chiū-sī it-seng pó-iúⁿ góa kàu tī kin-á-ji̍t ê Siōng-tè,
<sup>16</sup> kiù-sio̍k góa thoat-lī it-chhè ê hoān-lān, hit ê Sù-chiá, sù-hok hō͘ chí nn̄g ê gín-á;  goān in kui tī góa ê miâ-ē, kap góa chó͘ A-pek-la̍h-hán, góa ê pē Í-sat, ê miâ-ē;  koh goān in tī sè-kài-tiong siⁿ-thòaⁿ chin-chōe.
<sup>17</sup> Iok-sek khòaⁿ i ê lāu-pē ēng chiàⁿ-chhiú hōaⁿ tī Í-hoat-liân ê thâu-khak, bô hoaⁿ-hí;  chiū tháⁿ i ê lāu-pē ê chhiú, beh tùi Í-hoat-liân ê thâu-khak sóa kàu Má-ná-se ê thâu-khak.
<sup>18</sup> Iok-sek kā i ê lāu-pē kóng, Góa ê pē ah, m̄-sī án-ni;  chit-ê sī tōa-kiáⁿ, kiû lí ēng chiàⁿ-chhiú hōaⁿ i ê thâu-khak.
<sup>19</sup> I ê lāu-pē m̄-thàn kóng, Góa chai, góa ê kiáⁿ, góa chai;  i ia̍h beh chiâⁿ-chòe chi̍t-cho̍k, ia̍h beh khoah-tōa;  chóng-sī i ê sió-tī chiong-lâi pí i khah-tōa;  i ê sió-tī ê hō͘-è beh chiâⁿ-chòe chōe-chōe cho̍k.
<sup>20</sup> Tng hit-ji̍t chiū kā in chiok-hok kóng, Í-sek-lia̍t lâng beh kí lí lâi chiok-hok lâng kóng, Goān Siōng-tè hō͘ lí chhin-chhiūⁿ Í-hoat-liân, chhin-chhiūⁿ Má-ná-se chi̍t-iūⁿ;  tùi án-ni li̍p Í-hoat-liân tī Má-ná-se ê tāi-seng.
<sup>21</sup> Í-sek-lia̍t koh kā Iok-sek kóng, Góa beh sí lah;  chóng-sī Siōng-tè beh kap lí tī-teh, beh chhōa lín tò-khì lín lia̍t-chó͘ ê tōe.
<sup>22</sup> Góa chêng ēng góa ê keng, góa ê to, tùi A-mô͘-lī lâng ê chhiú chhiúⁿ-lâi hit tè-tōe, góa taⁿ hō͘ lí, pí lí ê hiaⁿ-tī tit-tio̍h khah-ke.

</p></div></div><div class="p_outer"><div class="p_left"> <div class="chap">=== 創世記 · 第 49 章 ===</div><p>
<sup>1</sup> 雅各叫伊hiah-ê kiáⁿ來講，Lín lóng聚集，我beh將lín日後所會tú-tio̍h ê事kā lín講。
<sup>2</sup> 雅各chiah-ê kiáⁿ，lín tio̍h聚集來聽，	Tio̍h聽lín老父ê話。
<sup>3</sup> Liû-piān ah，你是我ê大kiáⁿ，我ê權勢，我ê氣力ê起頭，	威嚴ê特色ê，權能ê特色ê。
<sup>4</sup> 總是你親像水teh-kún，的確bōe得tio̍h居頭位；	因為你peh上lín老父ê眠床；	hit時你phah lâ-sâm伊；伊peh上我ê舖。
<sup>5</sup> 西門利未是兄弟；	In ê刀劍是兇惡ê器具。
<sup>6</sup> 我ê心神ah，你m̄-thang kap in同計謀；	我ê神魂ah，你m̄-thang kap in ê會眾連絡。	因為in thèng起受氣，thâi死人，	Iⁿ chhut-chāi 意思割斷牛腿ê大筋。
<sup>7</sup> In ê受氣燥暴，thang咒詛；In ê恨氣殘忍，亦是thang咒詛；	我beh分開in tī雅各家，	四散in tī以色列族。
<sup>8</sup> 猶大ah，你ê兄弟beh o-ló你；	你ê手beh chhi̍h對敵ê頷頸；	你ê老父ê kiáⁿ beh仆拜tī你ê面前。
<sup>9</sup> 猶大是細隻獅；	我ê kiáⁿ ah，你tùi所jiàu-tio̍h ê物，就上去；	伊屈落，伊thìⁿ腳，親像獅；	亦親像母ê獅，chī-chūi敢惹伊？
<sup>10</sup> 權柄無離開猶大，	治理ê無離開伊兩支腳ê中間，	到Sī-lô來；	列邦lóng beh歸伊。
<sup>11</sup> 縛伊ê驢á tī葡萄樹，	縛伊ê驢á-kiáⁿ tī好ê葡萄樹；	用葡萄酒洗伊ê衣服，	用葡萄汁洗伊ê衣裳。
<sup>12</sup> 伊ê目睭因為酒來紅，	伊ê嘴齒因為奶來白。
<sup>13</sup> Se-pò͘-lûn beh khiā起海口，	Beh做拋船ê海口；	伊ê界beh到Se-tùn。
<sup>14</sup> Í-sat-ka是勇ê驢，	倒tī羊寮ê中間；
<sup>15</sup> 伊看安靜做好，看土地做súi；	Àⁿ肩頭擔teh，成做勞苦ê奴僕。
<sup>16</sup> Tàn beh判斷伊ê百姓，	親像以色列支派ê一個。
<sup>17</sup> Tàn beh做路裡ê蛇，	路中ê毒蛇；	咬傷馬蹄，騎ê人hiàⁿ tùi後面落去。
<sup>18</sup> 耶和華ah，我有thèng候你ê拯救。
<sup>19</sup> Ka-tek beh hō͘軍隊追逼，	總是伊beh追逼in ê腳後tiⁿ。
<sup>20</sup> A-siat beh出好ê米糧，	Koh出王所食ê好物。
<sup>21</sup> Ná-hut-tha-lī是tháu放ê鹿母，	出好聽ê話。
<sup>22</sup> 約瑟是gâu結果子ê樹枝；	伊ê樹枝伸出牆外。
<sup>23</sup> 射箭ê人大傷害伊，用箭射伊，窘迫伊；
<sup>24</sup> 總是伊ê弓猶原ân，	伊ê手也得tio̍h有力；	這是tùi雅各ê全能ê ê手，	(Tùi這就有出牧者，以色列ê石磐) ，
<sup>25</sup> 亦對你ê父ê上帝，伊beh幫贊你；	Koh對hit-ê全能ê，伊beh賜福你；Beh用天頂降落ê福氣，深淵所khǹg ê福氣，以及食奶生產ê福氣，lóng beh hō͘你。
<sup>26</sup> 你ê老父所祝ê福氣，	贏過我ê父公所祝ê福氣，	直到永世代ê山嶺極頭ê邊界；	Chiah-ê福氣beh降落tī約瑟ê頭殼，	臨到hit-ê kap兄弟特別ê ê頭殼頂。
<sup>27</sup> 便雅憫是gâu peh拆ê豺狼；	早起時食伊所抓tio̍h ê，	Ê-hng時分伊所搶tio̍h ê。
<sup>28</sup> 這一切是以色列ê十二支派；這亦是in ê老父對in所講ê話，kā in所祝福ê；lóng是照ta̍k人ê福份，kā in祝福。
<sup>29</sup> 伊koh吩咐in講，我beh tò去我ê列祖hia，lín tio̍h將我埋葬tī Hek人Í-hut-lûn 田裡ê穴，kap我ê父公siâng所在；
<sup>30</sup> 就是tī迦南地Bān-lī ê面前，Be̍k-pí-la̍h 田裡ê穴；hit-ê 穴kap田是亞伯拉罕tùi Hek人Í-hut-lûn買做業，來做墓地ê。
<sup>31</sup> Tī-hia埋葬亞伯拉罕kap伊ê bó͘撒拉；koh tī-hia埋葬以撒kap伊ê bó͘利百加；我亦tī-hia埋葬利亞。
<sup>32</sup> Hit坵田kap hit內面ê穴，是tùi Hek人買ê。
<sup>33</sup> 雅各吩咐伊hiah-ê kiáⁿ明白，腳kiu上床，就氣斷，tò去伊ê列祖hia。

</p></div><div class="p_right"><div class="chap">=== 創世記 · 第 49 章 ===</div><p>
<sup>1</sup> Ngá-kok kiò i hiah ê kiáⁿ lâi kóng, Lín lóng chū-chi̍p, góa beh chiong lín ji̍t-āu só͘ ōe tú-tio̍h ê sū kā lín kóng.
<sup>2</sup> Ngá-kok chiah ê kiáⁿ, lín tio̍h chū-chi̍p lâi thiaⁿ,	Tio̍h thiaⁿ lín lāu-pē ê ōe.
<sup>3</sup> Liû-piān ah, lí sī góa ê tōa-kiáⁿ, góa ê koân-sè, góa ê khùi-la̍t ê khí-thâu,	Ui-giâm ê te̍k-sek-ê, koân-lêng ê te̍k-sek-ê.
<sup>4</sup> Chóng-sī lí chhin-chhiūⁿ chúi teh-kún, tek-khak bōe tit-tio̍h ku thâu-ūi;	In-ūi lí peh-chiūⁿ lín lāu-pē ê bîn-chhn̂g;	Hit-sî lí phah lah-sap i;  i peh-chiūⁿ góa ê pho͘.
<sup>5</sup> Se-biān Lī-bī sī hiaⁿ-tī;	In ê to-kiàm sī hiong-ok ê khì-kū.
<sup>6</sup> Góa ê sim-sîn ah, lí m̄-thang kap in tâng kè-bô͘;	Góa ê sîn-hûn ah, lí m̄-thang kap in ê hōe-chiòng liân-lo̍k.	In-ūi in thèng-khí siū-khì, thâi-sí lâng,	In chhut-chāi ì-sù koah-tn̄g gû-thúi ê tōa-kun.
<sup>7</sup> In ê siū-khì sò-pō, thang chiù-chó͘;	In ê hūn-khì chân-jím, ia̍h sī thang chiù-chó͘;	Góa beh pun-khui in tī Ngá-kok ke,	Sì-sòaⁿ in tī Í-sek-lia̍t cho̍k.
<sup>8</sup> Iû-tāi ah, lí ê hiaⁿ-tī beh o-ló lí;	Lí ê chhiú beh chhi̍h tùi-te̍k ê ām-kún;	Lí ê lāu-pē ê kiáⁿ beh phak-pài tī lí ê bīn-chêng.
<sup>9</sup> Iû-tāi sī sòe-chiah sai;	Góa ê kiáⁿ ah, lí tùi só͘ jiàu-tio̍h ê mi̍h, chiū chiūⁿ-khì;	I khut-lo̍h, i thìⁿ-kha, chhin-chhiūⁿ sai;	Ia̍h chhin-chhiūⁿ bú ê sai, chī-chūi káⁿ jiá i?
<sup>10</sup> Koân-pèng bô lī-khui Iû-tāi,	Tī-lí-ê bô lī-khui i nn̄g ki kha ê tiong-kan,	Kàu Sī-lô lâi;	Lia̍t-pang lóng beh kui i.
<sup>11</sup> Pa̍k i ê lû-á tī phû-tô-chhiū,	Pa̍k i ê lû-á-kiáⁿ tī hó ê phû-tô-chhiū;	Ēng phû-tô-chiú sóe i ê i-ho̍k,	Ēng phû-tô-chiap sóe i ê i-chiûⁿ.
<sup>12</sup> I ê ba̍k-chiu in-ūi chiú lâi âng,	I ê chhùi-khí in-ūi leng lâi pe̍h.
<sup>13</sup> Se-pò͘-lûn beh khiā-khí hái-kháu,	Beh chòe pha-chûn ê hái-kháu;	I ê kài beh kàu Se-tùn.
<sup>14</sup> Í-sat-ka sī ióng ê lû,	Tó tī iûⁿ-tiâu ê tiong-kan;
<sup>15</sup> I khòaⁿ an-chēng chòe hó, khòaⁿ thó͘-tōe chòe súi;	Àⁿ keng-thâu taⁿ-teh, chiâⁿ-chòe lô-khó͘ ê lô͘-po̍k.
<sup>16</sup> Tàn beh phòaⁿ-toàn i ê peh-sìⁿ,	Chhin-chhiūⁿ Í-sek-lia̍t chi-phài ê chi̍t-ê.
<sup>17</sup> Tàn beh chòe lō͘-ni̍h ê chôa,	Lō͘-tiong ê to̍k-chôa;	Kā-siong  bé-tôe, khiâ ê lâng hiàⁿ tùi āu-bīn lo̍h-khì.
<sup>18</sup> Iâ-hô-hoa ah, góa ū thèng-hāu Lí ê chín-kiù.
<sup>19</sup> Ka-tek beh hō͘ kun-tūi tui-pek,	Chóng-sī i beh tui-pek in ê kha-āu-tiⁿ.
<sup>20</sup> A-siat beh chhut hó ê bí-niû,	Koh chhut ông só͘ chia̍h ê hó-mi̍h.
<sup>21</sup> Ná-hut-tha-lī sī tháu-pàng ê lo̍k-bú,	Chhut hó-thiaⁿ ê ōe.
<sup>22</sup> Iok-sek sī gâu kiat ké-chí ê chhiū-ki;	I ê chhiū-ki chhun-chhut chhiûⁿ-gōa.
<sup>23</sup> Siā-chìⁿ ê lâng tōa siong-hāi i,	Ēng chìⁿ siā i, khún-pek i;
<sup>24</sup> Chóng-sī i ê keng iû-goân ân,	I ê chhiú iā tit-tio̍h ū la̍t;	Che sī tùi Ngá-kok ê Choân-lêng-ê ê chhiú,	(Tùi che chiū ū chhut bo̍k-chiá, Í-sek-lia̍t ê chio̍h-pôaⁿ),
<sup>25</sup> Ia̍h tùi lí ê pē ê Siōng-tè, I beh pang-chān lí;	Koh tùi hit ê Choân-lêng-ê, I beh sù-hok lí;	Beh ēng thiⁿ-téng kàng-lo̍h ê hok-khì,	Chhim-ian só͘ khǹg ê hok-khì,	Í-ki̍p chia̍h-leng seng-sán ê hok-khì, lóng beh hō͘ lí.
<sup>26</sup> Lí ê lāu-pē só͘ chiok ê hok-khì,	Iâⁿ-kè góa ê pē-kong só͘ chiok ê hok-khì,	Ti̍t-kàu éng sè-tāi ê soaⁿ-niá ke̍k-thâu ê piⁿ-kài;	Chiah ê hok-khì beh kàng-lo̍h tī Iok-sek ê thâu-khak,	Lîm-kàu hit ê kap hiaⁿ-tī te̍k-pia̍t-ê ê thâu-khak-téng.
<sup>27</sup> Piān-ngá-bín sī gâu peh-thiah ê chhâi-lông;	Chá-khí-sî chia̍h i só͘ jiàu-tio̍h-ê,	Ê-hng-sî pun i só͘ chhiúⁿ-tio̍h ê.
<sup>28</sup> Che it-chhè sī Í-sek-lia̍t ê cha̍p-jī chi-phài;  che ia̍h sī in ê lāu-pē tùi in só͘ kóng ê ōe, kā in só͘ chiok-hok-ê;  lóng sī chiàu ta̍k-lâng ê hok-hūn, kā in chiok-hok.
<sup>29</sup> I koh hoan-hù in kóng, Góa beh tò-khì góa ê lia̍t-chó͘ hia, lín tio̍h chiong góa bâi-chòng tī Hek-lâng Í-hut-lûn chhân-ni̍h ê hia̍t, kap góa ê pē-kong siâng só͘-chāi;
<sup>30</sup> chiū-sī tī Ka-lâm tōe Bān-lī ê bīn-chêng, Be̍k-pí-la̍h chhân-ni̍h ê hia̍t;  hit ê hia̍t kap chhân sī A-pek-la̍h-hán tùi Hek-lâng Í-hut-lûn bóe chòe gia̍p, lâi chòe bōng-tōe ê.
<sup>31</sup> Tī-hia bâi-chòng A-pek-la̍h-hán kap i ê bó͘ Sat-la̍h;  koh tī-hia bâi-chòng Í-sat kap i ê bó͘ Lī-pek-ka;  góa ia̍h tī-hia bâi-chòng Lī-a.
<sup>32</sup> Hit khu chhân kap hit lāi-bīn ê hia̍t, sī tùi Hek-lâng bóe-ê.
<sup>33</sup> Ngá-kok hoan-hù i hiah ê kiáⁿ bêng-pe̍k, kha kiu-chiūⁿ chhn̂g, chiū khùi tn̄g, tò-khì i ê lia̍t-chó͘ hia.

</p></div></div><div class="p_outer"><div class="p_left"> <div class="chap">=== 創世記 · 第 50 章 ===</div><p>
<sup>1</sup> 約瑟仆tī伊ê老父ê面，啼哭，chim伊。
<sup>2</sup> 約瑟吩咐伺候伊ê醫生，用香料灌伊ê老父；醫生就用香料灌以色列。
<sup>3</sup> 灌身屍定tio̍h ê例tio̍h四十日；hit-ê四十日滿，koh埃及人為伊啼哭七十日。
<sup>4</sup> 為tio̍h伊啼哭ê日已經過，約瑟tùi法老家內ê人講，我若tī lín ê面前得tio̍h恩典，請lín通知法老，kā伊講，
<sup>5</sup> 我ê老父kah我chiù-chōa講，我beh死lah，你tio̍h將我埋葬tī迦南地，tī我為本身所掘ê墓；taⁿ求你准我上去埋葬我ê老父，然後我beh 倒tńg來。
<sup>6</sup> 法老講，你thang上去埋葬你ê老父，照伊所kah你chiù ê chōa。
<sup>7</sup> Tùi án-ni，約瑟上去埋葬伊ê老父；kap伊相kap上去ê，有法老ê眾人臣，kap法老家內ê長老，kap埃及國眾長老。
<sup>8</sup> Koh有約瑟全家，kap伊hiah-ê兄弟，以及伊ê老父ê家眷；只有in ê gín-á，kap羊群、牛群，lóng留tī Ko-san地。
<sup>9</sup> Koh有車kap騎馬ê，hit陣ê人不止chōe。
<sup>10</sup> In到約旦河外，A-ta̍t ê五穀場，就tī-hia大啼哭，大哀傷；約瑟為tio̍h老父悲哀七日。
<sup>11</sup> 迦南地khiā起ê百姓看見A-ta̍t五穀場ê啼哭，就講，這是埃及人一場ê大啼哭；因為án-ni，hit-ê地名叫A-pek-be̍k-se，是tī約旦河外。
<sup>12</sup> 雅各hiah-ê kiáⁿ就照老父所吩咐ê kā伊做；
<sup>13</sup> hiah-ê kiáⁿ將伊運到迦南地，埋葬tī Bān-lī ê頭前，Be̍k-pí-la̍h 田裡ê穴，hit-ê穴kap田是亞伯拉罕tùi Hek人Í-hut-lûn買做業，來做墓地ê。
<sup>14</sup> 約瑟埋葬in老父以後，就kap眾兄弟，以及一切kap伊上去埋葬in老父ê人，lóng 倒tńg埃及。
<sup>15</sup> 約瑟hiah-ê兄看in老父已經死，就講，Kiám-chhái約瑟beh怨恨咱，照咱前款待伊lóng總ê pháiⁿ，一盡報應咱。
<sup>16</sup> In就託人去見約瑟講，你ê老父未死ê事先，吩咐講，
<sup>17</sup> Lín tio̍h對約瑟án-ni講，前你chiah-ê兄pháiⁿ款待你，求你赦免in ê過失kap罪惡；taⁿ求你赦免你ê老父ê上帝ê奴僕ê過失。In對約瑟講chiah-ê話，約瑟就啼哭。
<sup>18</sup> 伊chiah-ê兄koh來仆tī伊面前講，阮是你ê奴僕。
<sup>19</sup> 約瑟kā in講，m̄免驚；我kiám替上帝mah？
<sup>20</sup> 前lín ê意思是pháiⁿ，總是上帝ê意思是好；beh保全chōe-chōe人ê性命，親像今á日。
<sup>21</sup> Taⁿ lín m̄免驚；我beh養飼lín，kap lín ê kiáⁿ兒。Tùi án-ni，約瑟用親愛ê話安慰in。
<sup>22</sup> 約瑟kap in老父ê家眷lóng tiàm埃及；約瑟食百一歲。
<sup>23</sup> 約瑟得tio̍h看見Í-hoat-liân第三代ê孫；Má-ná-se ê孫Má-kiat ê kiáⁿ，約瑟亦抱in tī腳頭u。
<sup>24</sup> 約瑟對伊ê兄弟講，我beh死lah；總是上帝的確看顧lín，chhōa lín tùi chit所在上去，到伊chiù-chōa應允hō͘亞伯拉罕、以撒、雅各ê地。
<sup>25</sup> 約瑟kah以色列ê kiaⁿ孫chiù-chōa講，上帝的確照顧lín，lín tio̍h將我ê骨頭運上去。約瑟死，tú-á百一歲；人用香料kā伊灌；將伊收落棺，停tī埃及。

</p></div><div class="p_right"><div class="chap">=== 創世記 · 第 50 章 ===</div><p>
<sup>1</sup> Iok-sek phak tī i ê lāu-pē ê bīn, thî-khàu, chim-i.
<sup>2</sup> Iok-sek hoan-hù su-hāu i ê i-seng, ēng hiuⁿ-liāu koàn i ê lāu-pē;  i-seng chiū ēng hiuⁿ-liāu koàn Í-sek-lia̍t.
<sup>3</sup> Koàn sin-si tiāⁿ-tio̍h ê lē tio̍h sì-cha̍p ji̍t;  hit ê sì-cha̍p ji̍t móa, koh Ai-ki̍p lâng ūi i thî-khàu chhit-cha̍p ji̍t.
<sup>4</sup> Ūi-tio̍h i thî-khàu ê ji̍t í-keng kè, Iok-sek tùi Hoat-ló ke-lāi ê lâng kóng, Góa nā tī lín ê bīn-chêng tit-tio̍h un-tián, chhiáⁿ lín thong-ti Hoat-ló, kā i kóng,
<sup>5</sup> Góa ê lāu-pē kah góa chiù-chōa kóng, Góa beh sí lah, lí tio̍h chiong góa bâi-chòng tī Ka-lâm tōe, tī góa ūi pún-sin só͘ ku̍t ê bōng;  taⁿ kiû lí chún góa chiūⁿ-khì bâi-chòng góa ê lāu-pē, jiân-āu góa beh tò-tńg-lâi.
<sup>6</sup> Hoat-ló kóng, Lí thang chiūⁿ-khì bâi-chòng lí ê lāu-pē, chiàu i só͘ kah lí chiù ê chōa.
<sup>7</sup> Tùi án-ni Iok-sek chiūⁿ-khì bâi-chòng i ê lāu-pē;  kap i saⁿ-kap chiūⁿ-khì ê, ū Hoat-ló ê chèng jîn-sîn, kap Hoat-ló ke-lāi ê tióng-ló, kap Ai-ki̍p kok chèng tióng-ló.
<sup>8</sup> Koh ū Iok-sek choân-ke, kap i hiah ê hiaⁿ-tī, í-ki̍p i ê lāu-pē ê ke-koàn;  chí-ū in ê gín-á, kap iûⁿ-kûn gû-kûn, lóng lâu tī Ko-san tōe.
<sup>9</sup> Koh ū chhia kap khiâ-bé-ê, hit-tīn ê lâng put-chí chōe.
<sup>10</sup> In kàu Iok-tàn hô gōa, A-ta̍t ê gō͘-kak-tiûⁿ, chiū tī-hia tōa thî-khàu, tōa ai-siong;  Iok-sek ūi-tio̍h lāu-pē pi-ai chhit-ji̍t.
<sup>11</sup> Ka-lâm tōe khiā-khí ê peh-sìⁿ khòaⁿ-kìⁿ A-ta̍t gō͘-kak-tiûⁿ ê thî-khàu, chiū kóng, Che sī Ai-ki̍p lâng chi̍t-tiûⁿ ê tōa thî-khàu;  in-ūi án-ni, hit ê tōe miâ kiò A-pek-be̍k-se, sī tī Iok-tàn hô gōa.
<sup>12</sup> Ngá-kok hiah ê kiáⁿ chiū chiàu lāu-pē só͘ hoan-hù-ê kā i chòe;
<sup>13</sup> hiah ê kiáⁿ chiong i ūn kàu Ka-lâm tōe, bâi-chòng tī Bān-lī ê thâu-chêng, Be̍k-pí-la̍h chhân-ni̍h ê hia̍t, hit ê hia̍t kap chhân sī A-pek-la̍h-hán tùi Hek-lâng Í-hut-lûn bóe chòe gia̍p, lâi chòe bōng-tōe ê.
<sup>14</sup> Iok-sek bâi-chòng in lāu-pē í-āu, chiū kap chèng hiaⁿ-tī, í-ki̍p it-chhè kap i chiūⁿ-khì bâi-chòng in lāu-pē ê lâng, lóng tò-tńg Ai-ki̍p.
<sup>15</sup> Iok-sek hiah ê hiaⁿ khòaⁿ in lāu-pē í-keng sí, chiū kóng, Kiám-chhái Iok-sek beh oàn-hūn lán, chiàu lán chêng khoán-thāi i lóng-chóng ê pháiⁿ, it-chīn pò-èng lán.
<sup>16</sup> In chiū thok lâng khì kìⁿ Iok-sek kóng, Lí ê lāu-pē bē sí ê tāi-seng, hoan-hù kóng,
<sup>17</sup> Lín tio̍h tùi Iok-sek án-ni kóng,  Chêng lí chiah ê hiaⁿ pháiⁿ khoán-thāi lí, kiû lí sià-bián in ê kè-sit kap chōe-ok;  taⁿ kiû lí sià-bián lí ê lāu-pē ê Siōng-tè ê lô͘-po̍k ê kè-sit.  In tùi Iok-sek kóng chiah ê ōe, Iok-sek chiū thî-khàu.
<sup>18</sup> I chiah ê hiaⁿ koh lâi phak tī i bīn-chêng kóng, Goán sī lí ê lô͘-po̍k.
<sup>19</sup> Iok-sek kā in kóng, M̄-bián kiaⁿ;  góa kiám thòe Siōng-tè mah?
<sup>20</sup> Chêng lín ê ì-sù sī pháiⁿ, chóng-sī Siōng-tè ê ì-sù sī hó;  beh pó-choân chōe-chōe lâng ê sìⁿ-miā, chhin-chhiūⁿ kin-á-ji̍t.
<sup>21</sup> Taⁿ lín m̄-bián kiaⁿ;  góa beh iúⁿ-chhī lín, kap lín ê kiáⁿ-jî.  Tùi án-ni Iok-sek ēng chhin-ài ê ōe an-ùi in.
<sup>22</sup> Iok-sek kap in lāu-pē ê ke-koàn lóng tiàm Ai-ki̍p;  Iok-sek chia̍h pah-it hè.
<sup>23</sup> Iok-sek tit-tio̍h khòaⁿ-kìⁿ Í-hoat-liân tē-saⁿ tāi ê sun;  Má-ná-se ê sun Má-kiat ê kiáⁿ, Iok-sek ia̍h phō in tī kha-thâu-u.
<sup>24</sup> Iok-sek tùi i ê hiaⁿ-tī kóng, Góa beh sí lah;  chóng-sī Siōng-tè tek-khak khòaⁿ-kò͘ lín, chhōa lín tùi chit só͘-chāi chiūⁿ-khì, kàu I chiù-chōa èng-ún hō͘ A-pek-la̍h-hán, Í-sat, Ngá-kok ê tōe.
<sup>25</sup> Iok-sek kah Í-sek-lia̍t ê kiáⁿ-sun chiù-chōa kóng, Siōng-tè tek-khak chiàu-kò͘ lín, lín tio̍h chiong góa ê kut-thâu ūn-chiūⁿ-khì. Iok-sek sí, tú-á pah-it hè; lâng ēng hiuⁿ-liāu kā i koàn; chiong i siu-lo̍h koan, thêng tī Ai-ki̍p.

</p></div></div></section>

<div class="p_outer"><div class="p_left"> <div class="chap">=== 出埃及記 · 第 1 章 ===</div><p>
<sup>1</sup> 以色列ê眾kiáⁿ ta̍k-ê帶伊ê家眷kap雅各到埃及，in ê名記tī下底。
<sup>2</sup> Liû-piān、西門、利未、猶大；
<sup>3</sup> Í-sat-ka、Se-pò͘-lûn、便雅憫；
<sup>4</sup> Tàn、Ná-hut-tha-lī、Ka-tek、A-siat。
<sup>5</sup> Tùi雅各所生ê，共有七十人；約瑟已經tī埃及。
<sup>6</sup> 約瑟kap伊ê兄弟kap hit代ê人lóng死。
<sup>7</sup> 以色列人gâu生，gâu傳，加添chōe-chōe，koh興旺，極其強盛；充滿hit-ê地。
<sup>8</sup> 埃及有新ê王興起，m̄-bat約瑟ê。
<sup>9</sup> 伊對伊ê百姓講：看ah，chit-ê百姓，以色列人，比咱khah-chōe，khah強；
<sup>10</sup> 來ah，咱tio̍h用計策來款待in，驚了in加添真chōe；後來若tú-tio̍h交戰ê事，in kap咱ê對敵連合，來攻擊咱，koh tùi chit-ê地上去。
<sup>11</sup> Tùi án-ni，設立督工ê管轄in，用重擔苦楚in；in就kā法老起Pí-tong、Lân-sek兩個城做府庫。
<sup>12</sup> 總是ná苦楚in，in ná chōe ná開闊。Tùi án-ni，就為tio̍h以色列人掛慮。
<sup>13</sup> 埃及人就督責以色列人做苦工；
<sup>14</sup> hō͘ in做工tio̍h磨，生活艱苦，chhiau土做磚，kap作田裡hiah-ê工；tī一切所做ê工無m̄是真嚴。
<sup>15</sup> 有希伯來ê拾姐母，一個名Si-hut-la̍h，一個名Phó͘-a。
<sup>16</sup> 埃及王對in講：Lín kā希伯來ê婦人人拾kiáⁿ，看in臨盆ê時；若是ta-po͘ gín-á，tio̍h hō͘伊死；若是cha-bó͘ gín-á，thang hō͘伊活。
<sup>17</sup> 總是拾姐母敬畏上帝，無照埃及王ê命令來行，竟然留ta-po͘ gín-á ê活命。
<sup>18</sup> 埃及王就叫拾姐母來，對in講：Lín啥事án-ni做，留ta-po͘ gín-á ê活命？
<sup>19</sup> 拾姐母對法老講：希伯來ê婦人人kap埃及ê婦人人無同；in khah快便，拾姐母猶未到，in已經生了。
<sup>20</sup> 上帝好款待拾姐母；百姓加添真chōe，極其強盛。
<sup>21</sup> 拾姐母因為敬畏上帝，上帝就hō͘ in成家。
<sup>22</sup> 法老吩咐伊ê眾百姓講：凡所生ê ta-po͘-kiáⁿ lín tio̍h kā伊hiat落河；一切ê cha-bó͘-gín-á，lín tio̍h 留伊ê性命。

</p></div><div class="p_right"><div class="chap">=== 出埃及記 · 第 1 章 ===</div><p>
<sup>1</sup> Í-sek-lia̍t ê chèng-kiáⁿ ta̍k-ê tòa i ê ke-koàn kap Ngá-kok kàu Ai-ki̍p, in ê miâ kì tī ē-tóe.
<sup>2</sup> Liû-piān, Se-biān, Lī-bī, Iû-tāi;
<sup>3</sup> Í-sat-ka, Se-pò͘-lûn, Piān-ngá-bín;
<sup>4</sup> Tàn, Ná-hut-tha-lī, Ka-tek, A-siat.
<sup>5</sup> Tùi Ngá-kok só͘-siⁿ-ê, kiōng ū chhit-cha̍p lâng;  Iok-sek í-keng tī Ai-ki̍p.
<sup>6</sup> Iok-sek kap i ê hiaⁿ-tī kap hit-tāi ê lâng lóng sí.
<sup>7</sup> Í-sek-lia̍t lâng gâu siⁿ, gâu thoân, ke-thiⁿ chōe-chōe, koh heng-ōng, ke̍k-kî kiông-sēng;  chhiong-móa hit-ê tōe.
<sup>8</sup> Ai-ki̍p ū sin ê ông heng-khí, m̄-bat Iok-sek ê.
<sup>9</sup> I tùi i ê peh-sìⁿ kóng, Khòaⁿ ah, chit-ê peh-sìⁿ, Í-sek-lia̍t lâng, pí lán khah-chōe, khah-kiông;
<sup>10</sup> lâi ah, lán tio̍h ēng kè-chhek lâi khoán-thāi in, kiaⁿ-liáu in ke-thiⁿ chin-chōe;  āu-lâi nā tú-tio̍h kau-chiàn ê sū, in kap lán ê tùi-te̍k liân-ha̍p, lâi kong-kek lán, koh tùi chit-ê tōe chiūⁿ-khì.
<sup>11</sup> Tùi án-ni siat-li̍p tok-kang-ê koán-hat in, ēng tāng-tàⁿ khó͘-chhó͘ in;  in chiū kā Hoat-ló khí Pí-tong Lân-sek nn̄g ê siâⁿ chòe hú-khò͘.
<sup>12</sup> Chóng-sī ná khó͘-chhó͘ in, in ná chōe ná khui-khoah.  Tùi án-ni chiū ūi-tio̍h Í-sek-lia̍t lâng khòa-lū.
<sup>13</sup> Ai-ki̍p lâng chiū tok-chek Í-sek-lia̍t lâng chòe khó͘-kang;
<sup>14</sup> hō͘ in chòe-kang tio̍h-bôa, seng-hoa̍t kan-khó͘, chhiau-thô͘ chòe-chng, kap choh chhân-ni̍h hiah-ê kang;  tī it-chhè só͘ chòe ê kang bô-m̄-sī chin-giâm.
<sup>15</sup> Ū Hi-pek-lâi ê khioh-chiá-bú, chi̍t-ê miâ Si-hut-la̍h, chi̍t-ê miâ Phó͘-a.
<sup>16</sup> Ai-ki̍p ông tùi in kóng, Lín kā Hi-pek-lâi ê hū-jîn-lâng khioh kiáⁿ, khòaⁿ in lîm-phûn ê sî;  nā sī ta-po͘ gín-á, tio̍h hō͘ i sí;  nā sī cha-bó͘ gín-á, thang hō͘ i oa̍h.
<sup>17</sup> Chóng-sī khioh-chiá-bú kèng-ùi Siōng-tè, bô chiàu Ai-ki̍p ông ê bēng-lēng lâi kiâⁿ, kéng-jiân lâu ta-po͘ gín-á ê oa̍h-miā.
<sup>18</sup> Ai-ki̍p ông chiū kiò khioh-chiá-bú lâi, tùi in kóng, Lín siáⁿ-sū án-ni chòe, lâu ta-po͘ gín-á ê oa̍h-miā?
<sup>19</sup> Khioh-chiá-bú tùi Hoat-ló kóng, Hi-pek-lâi ê hū-jîn-lâng kap Ai-ki̍p ê hū-jîn-lâng bô tâng;  in khah khoài-piān, khioh-chiá-bú iáu-bē kàu, in í-keng siⁿ-liáu.
<sup>20</sup> Siōng-tè hó khoán-thāi khioh-chiá-bú;  peh-sìⁿ ke-thiⁿ chin-chōe, ke̍k-kî kiông-sēng.
<sup>21</sup> Khioh-chiá-bú in-ūi kèng-ùi Siōng-tè, Siōng-tè chiū hō͘ in chiâⁿ-ke.
<sup>22</sup> Hoat-ló hoan-hù i ê chèng peh-sìⁿ kóng, Hoān só͘ siⁿ ê ta-po͘-kiáⁿ lín tio̍h kā i hiat-lo̍h hô;  it-chhè ê cha-bó͘-gín-á, lín tio̍h lâu i ê sìⁿ-miā.

</p></div></div><div class="p_outer"><div class="p_left"> <div class="chap">=== 出埃及記 · 第 2 章 ===</div><p>
<sup>1</sup> 有一個利未族ê人，去chhōa一個利未族ê cha-bó͘-gín-á。
<sup>2</sup> Hit-ê婦人人懷孕，生一個kiáⁿ；看見伊是清秀ê gín-á，就khǹg伊三月日久。
<sup>3</sup> 後來看bōe koh khǹg得，就為tio̍h伊取蘆竹á ê箱，用石油kap瀝青糊伊；將gín-á hē tī hit內面，lok tī河邊，蘆葦ê中間。
<sup>4</sup> 伊ê大姊遠遠khiā-teh，ài知伊會tú-tio̍h怎樣。
<sup>5</sup> 法老ê cha-bó͘-kiáⁿ落來河裡，beh洗浴；伊hiah-ê女婢行遊tī河邊；伊看見蘆葦ê中間有箱，就差一個女婢giâ來。
<sup>6</sup> 掀開看見gín-á；看ah，gín-á teh哮。伊就憐憫伊，講：這就是希伯來人ê gín-á。
<sup>7</sup> 伊ê大姊kā法老ê cha-bó͘-kiáⁿ講：我去tī希伯來婦人人ê中間叫一個奶母，kā你io chit-ê gín-á，好mah？
<sup>8</sup> 法老ê cha-bó͘-kiáⁿ kā伊講：你thang去ah。 Cha-bó͘-kiáⁿ就去，叫gín-á ê老母。
<sup>9</sup> 法老ê cha-bó͘-kiáⁿ kā伊講：抱chit-ê gín-á去，kā我io伊，我beh hō͘你工錢。婦人人就抱gín-á去io伊。
<sup>10</sup> Gín-á漸漸大，婦人人就帶伊到法老ê cha-bó͘-kiáⁿ hia，做伊ê kiáⁿ。 伊kā伊號名叫摩西，講：因為我tùi水裡救伊出來。
<sup>11</sup> 後來摩西已經長成，伊出去到伊ê兄弟hia，看見in teh擔teh；看見一個埃及人phah一個希伯來人，就是伊ê兄弟。
<sup>12</sup> 伊看左右，看無人tī-hia，就phah死埃及人，iám tī沙裡。
<sup>13</sup> 隔日koh出去，看見有兩個希伯來ê人相phah，就對hit-ê m̄-tio̍h-ê講：你啥事phah你ê同伴？
<sup>14</sup> Hit-ê人講：Chī-chūi設立你做首領kap審判官來管阮？你想beh phah死我，親像phah死hit-ê埃及人mah？摩西驚講：chit-ê tāi-chì真正露出。
<sup>15</sup> 法老聽見chit-ê tāi-chì，就想beh thâi摩西。總是摩西閃避法老，走去米甸地khiā起；坐tī井邊。
<sup>16</sup> 米甸ê祭司有七個cha-bó͘-kiáⁿ；in來chhiūⁿ水到滿槽，hō͘老父ê羊群lim。
<sup>17</sup> Hiah-ê顧羊ê到，趕in；摩西就起來幫贊in，hō͘ in ê羊群lim。
<sup>18</sup> In來到老父，Liû-jíⁿ，hia；伊講：今á日lín怎樣hiah緊tò來？
<sup>19</sup> In講：有一個埃及人救阮脫離顧羊ê人ê手，koh替阮出力chhiūⁿ水，hō͘羊群lim。
<sup>20</sup> 伊對伊hiah-ê cha-bó͘-kiáⁿ講：Hit-ê人tī tah-lo̍h？Lín啥事放伊tī-hia？tio̍h請伊來食。
<sup>21</sup> 摩西願kap hit人tiàm；伊就將伊ê cha-bó͘-kiáⁿ Se-pho-la̍h，嫁hō͘摩西。
<sup>22</sup> 生一個kiáⁿ；摩西kā伊號名叫Kek-sūn；因為講：我寄腳tī外邦。
<sup>23</sup> 歷過chōe-chōe年，埃及王死；以色列人，因為做苦工，就吐氣喉叫；in做苦工喉叫ê聲到hō͘上帝聽見。
<sup>24</sup> 上帝聽見in ê hiⁿ-hiⁿ-chhan；上帝就記得伊kap亞伯拉罕、以撒、雅各所立ê約。
<sup>25</sup> 上帝看顧以色列人，上帝也知in ê tāi-chì。

</p></div><div class="p_right"><div class="chap">=== 出埃及記 · 第 2 章 ===</div><p>
<sup>1</sup> Ū chi̍t ê Lī-bī cho̍k ê lâng, khì chhōa chi̍t ê Lī-bī cho̍k ê cha-bó͘-gín-á.
<sup>2</sup> Hit-ê hū-jîn-lâng hoâi-īn, siⁿ chi̍t ê kiáⁿ; khòaⁿ-kìⁿ i sī chheng-siù ê gín-á, chiū khǹg i saⁿ-ge̍h-ji̍t kú.
<sup>3</sup> Āu-lâi khòaⁿ bōe koh khǹg-tit, chiū ūi-tio̍h i chhú lô͘-tek-á ê siuⁿ, ēng chio̍h-iû kap le̍k-chhiⁿ kô͘ i;  chiong gín-á hē ti7hit lāi-bīn, lok tī hô-piⁿ, lô͘-úi ê tiong-kan.
<sup>4</sup> I ê tōa-chí hn̄g-hn̄g khiā-teh, ài chai i ōe tú-tio̍h cháiⁿ-iūⁿ.
<sup>5</sup> Hoat-ló ê cha-bó͘-kiáⁿ lo̍h-lâi hô-ni̍h, beh sóe-e̍k;  i hiah-ê lú-pī kiâⁿ-iû tī hô-piⁿ;  i khòaⁿ-kìⁿ lô͘-úi ê tiong-kan ū siuⁿ, chiū chhe chi̍t ê lú-pī giâ-lâi.
<sup>6</sup> Hian-khui khòaⁿ-kìⁿ gín-á;  khòaⁿ ah, gín-á teh háu.  I chiū lîn-bín i, kóng, Che chiū-sī Hi-pek-lâi lâng ê gín-á.
<sup>7</sup> I ê tōa-chí kā Hoat-ló ê cha-bó͘-kiáⁿ kóng, Góa khì tī Hi-pek-lâi hū-jîn-lâng ê tiong-kan kiò chi̍t ê lin-bú, kā lí io chit-ê gín-á, hó mah?
<sup>8</sup> Hoat-ló ê cha-bó͘-kiáⁿ kā i kóng, Lí thang khì ah.  Cha-bó͘-kiáⁿ chiū khì, kiò gín-á ê lāu-bú.
<sup>9</sup> Hoat-ló ê cha-bó͘-kiáⁿ kā i kóng, Phō chit-ê gín-á khì, kā góa io i, góa beh hō͘ lí kang-chîⁿ.  Hū-jîn-lâng chiū phō gín-á khì io i.
<sup>10</sup> Gín-á chiām-chiām tōa, hū-jîn-lâng chiū tòa i kàu Hoat-ló ê cha-bó͘-kiáⁿ hia, chòe i ê kiáⁿ.  I kā i hō-miâ kiò Mô͘-se, kóng, In-ūi góa tùi chúi-ni̍h kiù i chhut-lâi.
<sup>11</sup> Āu-lâi Mô͘-se í-keng tióng-sêng, i chhut-khì kàu i ê hiaⁿ-tī hia, khòaⁿ-kìⁿ in teh taⁿ-teh; khòaⁿ-kìⁿ chi̍t ê Ai-ki̍p lâng phah chi̍t ê Hi-pek-lâi lâng, chiū-sī i ê hiaⁿ-tī.
<sup>12</sup> I khòaⁿ chó-iū, khòaⁿ bô lâng tī-hia, chiū phah-sí Ai-ki̍p lâng, iám tī soa-ni̍h.
<sup>13</sup> Keh-ji̍t koh chhut-khì, khòaⁿ-kìⁿ ū nn̄g ê Hi-pek-lâi ê lâng saⁿ-phah, chiū tùi hit-ê m̄-tio̍h-ê kóng, Lí siáⁿ-sū phah lí ê tâng-phōaⁿ?
<sup>14</sup> Hit-ê lâng kóng, Chī-chūi siat-li̍p lí chòe siú-léng kap sím-phòaⁿ-koaⁿ lâi koán goán?  Lí siūⁿ beh phah-sí góa, chhin-chhiūⁿ phah-sí hit-ê Ai-ki̍p lâng mah?  Mô͘-se kiaⁿ kóng, Chit-ê tāi-chì chin-chiàⁿ lō͘-chhut.
<sup>15</sup> Hoat-ló thiaⁿ-kìⁿ chit-ê tāi-chì, chiū siūⁿ beh thâi Mô͘-se.  Chóng-sī Mô͘-se siám-pī Hoat-ló, cháu-khì Bí-tiân tōe khiā-khí;  chē tī chíⁿ-piⁿ.
<sup>16</sup> Bí-tiân ê chè-si ū chhit-ê cha-bó͘-kiáⁿ;  in lâi chhiūⁿ-chúi kàu móa chô,  hō͘ lāu-pē ê iûⁿ-kûn lim.
<sup>17</sup> Hiah-ê kò͘-iûⁿ-ê kàu, kóaⁿ in;  Mô͘-se chiū khí-lâi pang-chān in, hō͘ in ê iûⁿ-kûn lim.
<sup>18</sup> In lâi kàu lāu-pē, Liû-jíⁿ, hia;  i kóng, Kin-á-ji̍t lín cháiⁿ-iūⁿ hiah-kín tò-lâi?
<sup>19</sup> In kóng, Ū chi̍t ê Ai-ki̍p lâng kiù goán thoat-lī kò͘-iûⁿ ê lâng ê chhiú, koh thòe goán chhut-la̍t chhiūⁿ chúi, hō͘ iûⁿ-kûn lim.
<sup>20</sup> I tùi i hiah-ê cha-bó͘-kiáⁿ kóng, Hit-ê lâng tī tah-lo̍h?  Lín siáⁿ-sū pàng i tī-hia?  tio̍h chhiáⁿ i lâi chia̍h.
<sup>21</sup> Mô͘-se goān kap hit-lâng tiàm; i chiū chiong i ê cha-bó͘-kiáⁿ Se-pho-la̍h, kè hō͘ Mô͘-se.
<sup>22</sup> Siⁿ chi̍t ê kiáⁿ;  Mô͘-se kā i hō miâ kiò Kek-sūn;  in-ūi kóng, Góa kià-kha tī gōa-pang.
<sup>23</sup> Le̍k-kè chōe-chōe nî Ai-ki̍p ông sí;  Í-sek-lia̍t lâng, in-ūi chòe khó͘-kang, chiū thó͘-khùi âu-kiò;  in chòe khó͘-kang âu-kiò ê siaⁿ kàu hō͘ Siōng-tè thiaⁿ-kìⁿ.
<sup>24</sup> Siōng-tè thiaⁿ-kìⁿ in ê hiⁿ-hiⁿ-chhan;  Siōng-tè chiū kì-tit I kap A-pek-la̍h-hán, Í-sat, Ngá-kok só͘ li̍p ê iok.
<sup>25</sup> Siōng-tè khòaⁿ-kò͘ Í-sek-lia̍t lâng, Siōng-tè iā chai in ê tāi-chì.

</p></div></div><div class="p_outer"><div class="p_left"> <div class="chap">=== 出埃及記 · 第 3 章 ===</div><p>
<sup>1</sup> 摩西顧伊ê丈人，米甸ê祭司，Ia̍p-thek-lô，ê羊群，趕羊去曠野ê後面，到上帝ê山，就是何烈山。
<sup>2</sup> 耶和華ê使者tī刺phè內火燄中對伊出現，伊看見，看ah，刺phè hō͘火燒，刺phè也無to̍h去。
<sup>3</sup> 摩西講：我taⁿ beh oat過去，看chit-ê地ê景象，chit-ê刺phè怎樣無to̍h去ah。
<sup>4</sup> 耶和華看見伊oat去beh看，上帝就對刺phè內叫伊講：摩西，摩西。伊就講：我tī-chia。
<sup>5</sup> 伊就講：你莫得近óa來；tio̍h thǹg你腳裡ê鞋，因為你khiā ê所在是聖地。
<sup>6</sup> Koh講：我是你ê祖公ê上帝，亞伯拉罕ê上帝，以撒ê上帝，雅各ê上帝。摩西遮伊ê面；m̄敢看上帝。
<sup>7</sup> 耶和華講：我ê百姓khiā起tī埃及ê，in ê困苦我實在已經看見lah；in為tio̍h督工ê來喉叫，我已經聽見lah；我本知in ê痛苦。
<sup>8</sup> Taⁿ我落來beh救in脫離埃及人ê手，chhōa in出hit-ê地，到肥súi開闊ê地，到流奶kap蜜ê地，就是迦南、Hek、A-mô͘-lī、Pí-lī-sé、Hi-bī、Iâ-pò͘-su、hiah-ê族ê所在。
<sup>9</sup> Taⁿ以色列人喉叫ê聲到hō͘我聽見；我也看見埃及人苦楚in ê艱苦。
<sup>10</sup> Taⁿ你來，我beh差你去見法老，chhōa我ê百姓以色列人出埃及。
<sup>11</sup> 摩西對上帝講：我是甚麼人thang去見法老，chhōa以色列人出埃及ah？
<sup>12</sup> 伊講：我實在beh kap你tī-teh；你chhōa百姓出埃及了後，lín beh tī chit-ê山服事上帝；這beh做我差你ê證據。
<sup>13</sup> 摩西對上帝講：看ah，我到以色列人hia，對in講：Lín祖公ê上帝差我來lín chia；in若問我講：伊叫甚麼名？我beh kā in講甚麼ah？
<sup>14</sup> 上帝對摩西講：我是自然而然ê；koh講：你tio̍h kā以色列人án-ni講：自然ê差我到lín chia。
<sup>15</sup> 上帝koh對摩西講：你tio̍h對以色列人án-ni講：差我到lín chia ê，就是耶和華，lín祖公ê上帝，亞伯拉罕ê上帝，以撒ê上帝，雅各ê上帝；這是我永遠ê名，這是我ê記念到萬代。
<sup>16</sup> 你去招集以色列ê長老，kā in講：耶和華，lín祖公ê上帝，就是亞伯拉罕、以撒、雅各ê上帝，對我出現，講：我實在眷顧lín，人tī埃及所款待lín ê，我也有看見。
<sup>17</sup> 我也bat講：我beh chhōa lín出埃及ê艱苦，到迦南，Hek，A-mô͘-lī，Pí-lī-sé，Hi-bī，Iâ-pò͘-su，hiah-ê族ê地，到流奶kap蜜ê地。
<sup>18</sup> In beh聽你ê話；你kap以色列ê長老tio̍h去見埃及王，kā伊講：希伯來人ê上帝耶和華已經tú-tio̍h阮；taⁿ求你容允阮去曠野，行三日ê路站，beh祭祀耶和華，阮ê上帝。
<sup>19</sup> 我知雖然用大權能ê手，埃及王也m̄ hō͘ lín去。
<sup>20</sup> 我beh伸我ê手，用我tī埃及中所beh行一切ê奇事來phah伊；然後伊chiah准lín去。
<sup>21</sup> 我beh hō͘ chit-ê百姓得tio̍h恩典tī埃及人ê面前，hō͘ lín出去ê時，無空手去；
<sup>22</sup> chiah-ê婦人人ta̍k-ê beh對伊ê厝邊kap tòa tī伊ê家內ê婦人人討銀器、金器，kap衣服，thang hō͘你ê kiáⁿ cha-bó͘-kiáⁿ用；án-ni lín beh搶埃及人。

</p></div><div class="p_right"><div class="chap">=== 出埃及記 · 第 3 章 ===</div><p>
<sup>1</sup> Mô͘-se kò͘ i ê tiūⁿ-lâng, Bí-tiân ê chè-si, Ia̍p-thek-lô, ê iûⁿ-kûn, kóaⁿ iûⁿ khì khòng-iá ê āu-bīn, kàu Siōng-tè ê soaⁿ, chiū-sī Hô-lia̍t soaⁿ.
<sup>2</sup> Iâ-hô-hoa ê sù-chiá tī chhì-phè-lāi hé-iām-tiong tùi i chhut-hiān, i khòaⁿ-kìⁿ, khòaⁿ ah, chhì-phè hō͘ hé sio, chhì-phè iā bô to̍h-khì.
<sup>3</sup> Mô͘-se kóng, Góa taⁿ beh oat-kè-khì, khòaⁿ chit-ê tōe ê kéng-siōng, chit-ê chhì-phè cháiⁿ-iūⁿ bô to̍h-khì ah.
<sup>4</sup> Iâ-hô-hoa khòaⁿ-kìⁿ i oat-khì beh khòaⁿ, Siōng-tè chiū tùi chhì-phè-lāi kiò i kóng, Mô͘-se, Mô͘-se.  I chiū kóng, Góa tī-chia.
<sup>5</sup> I chiū kóng, Lí bo̍h-tit kūn-óa lâi;  tio̍h thǹg lí kha-ni̍h ê ôe, in-ūi lí khiā ê só͘-chāi sī sèng-tōe.
<sup>6</sup> Koh kóng, Góa sī lí ê chó͘-kong ê Siōng-tè, A-pek-la̍h-hán ê Siōng-tè, Í-sat ê Siōng-tè, Ngá-kok ê Siōng-tè.  Mô͘-se jia i ê bīn; m̄-káⁿ khòaⁿ Siōng-tè.
<sup>7</sup> Iâ-hô-hoa kóng, Góa ê peh-sìⁿ khiā-khí tī Ai-ki̍p ê, in ê khùn-khó͘ Góa si̍t-chāi í-keng khòaⁿ-kìⁿ lah;  in ūi-tio̍h tok-kang-ê lâi âu-kiò, Góa í-keng thiaⁿ-kìⁿ lah;  Góa pún chai in ê thòng-khó͘.
<sup>8</sup> Taⁿ Góa lo̍h-lâi beh kiù in thoat-lī Ai-ki̍p lâng ê chhiú, chhōa in chhut hit-ê tōe, kàu pûi-súi khui-khoah ê tōe, kàu lâu lin kap bi̍t ê tōe, chiū-sī Ka-lâm, Hek, A-mô͘-lī, Pí-lī-sé, Hi-bī, Iâ-pò͘-su, hiah-ê cho̍k ê só͘-chāi.
<sup>9</sup> Taⁿ Í-sek-lia̍t lâng âu-kiò ê siaⁿ kàu hō͘ Góa thiaⁿ-kìⁿ;  Góa iā khòaⁿ-kìⁿ Ai-ki̍p lâng khó͘-chhó͘ in ê kan-khó͘.
<sup>10</sup> Taⁿ lí lâi, Góa beh chhe lí khì kìⁿ Hoat-ló, chhōa Góa ê peh-sìⁿ Í-sek-lia̍t lâng chhut Ai-ki̍p.
<sup>11</sup> Mô͘-se tùi Siōng-tè kóng, Góa sī sím-mi̍h lâng thang khì kìⁿ Hoat-ló, chhōa Í-sek-lia̍t lâng chhut Ai-ki̍p ah?
<sup>12</sup> I kóng, Góa si̍t-chāi beh kap lí tī-teh;  lí chhōa peh-sìⁿ chhut Ai-ki̍p liáu-āu, lín beh tī chit-ê soaⁿ ho̍k-sāi Siōng-tè;  che beh chòe Góa chhe lí ê chèng-kù.
<sup>13</sup> Mô͘-se tùi Siōng-tè kóng, Khòaⁿ ah, góa kàu Í-sek-lia̍t lâng hia, tùi in kóng, Lín chó͘-kong ê Siōng-tè chhe góa lâi lín chia;  in nā mn̄g góa kóng, I kiò sím-mi̍h miâ?  góa beh kā in kóng sím-mi̍h ah?
<sup>14</sup> Siōng-tè tùi Mô͘-se kóng, Góa sī Chū-jiân Jî-jiân-ê; koh kóng, Lí tio̍h kā Í-sek-lia̍t lâng án-ni kóng, Chū-jiân-ê chhe góa kàu lín chia.
<sup>15</sup> Siōng-tè koh tùi Mô͘-se kóng, Lí tio̍h tùi Í-sek-lia̍t lâng án-ni kóng, Chhe góa kàu lín chia ê, chiū-sī Iâ-hô-hoa, lín chó͘-kong ê Siōng-tè, A-pek-la̍h-hán ê Siōng-tè, Í-sat ê Siōng-tè, Ngá-kok ê Siōng-tè;  che sī Góa éng-oán ê miâ, che sī Góa ê kì-liām kàu bān-tāi.
<sup>16</sup> Lí khì chio-chi̍p Í-sek-lia̍t ê tiúⁿ-ló, kā in kóng, Iâ-hô-hoa, lín chó͘-kong ê Siōng-tè, chiū-sī A-pek-la̍h-hán, Í-sat, Ngá-kok ê Siōng-tè, tùi góa chhut-hiān, kóng, Góa si̍t-chāi koàn-kò͘ lín, lâng tī Ai-ki̍p só͘ khoán-thāi lín ê, Góa iā ū khòaⁿ-kìⁿ.
<sup>17</sup> Góa iā bat kóng, Góa beh chhōa lín chhut Ai-ki̍p ê kan-khó͘, kàu Ka-lâm, Hek, A-mô͘-lī, Pí-lī-sé, Hi-bī, Iâ-pò͘-su, hiah-ê cho̍k ê tōe, kàu lâu lin kap bi̍t ê tōe.
<sup>18</sup> In beh thiaⁿ lí ê ōe;  lí kap Í-sek-lia̍t ê tiúⁿ-ló tio̍h khì kìⁿ Ai-ki̍p ông, kā i kóng, Hi-pek-lâi lâng ê Siōng-tè Iâ-hô-hoa í-keng tú-tio̍h goán;  taⁿ kiû lí iông-ún goán khì khòng-iá, kiâⁿ saⁿ-ji̍t ê lō͘-chām, beh chè-sū Iâ-hô-hoa, goán ê Siōng-tè.
<sup>19</sup> Góa chai sui-jiân ēng tōa koân-lêng ê chhiú, Ai-ki̍p ông iā m̄ hō͘ lín khì.
<sup>20</sup> Góa beh chhun Góa ê chhiú, ēng Góa tī Ai-ki̍p-tiong só͘ beh kiâⁿ it-chhè ê kî-sū lâi phah i;  jiân-āu i chiah chún lín khì.
<sup>21</sup> Góa beh hō͘ chit-ê peh-sìⁿ tit-tio̍h un-tián tī Ai-ki̍p lâng ê bīn-chêng, hō͘ lín chhut-khì ê sî, bô khang-chhiú khì;
<sup>22</sup> chiah-ê hū-jîn-lâng ta̍k-ê beh tùi i ê chhù-piⁿ kap tòa tī i ê ke-lāi ê hū-jîn-lâng thó gûn-khì, kim-khì, kap i-ho̍k, thang hō͘ lí ê kiáⁿ cha-bó͘-kiáⁿ ēng;  án-ni lín beh chhiúⁿ Ai-ki̍p lâng.

</p></div></div><div class="p_outer"><div class="p_left"> <div class="chap">=== 出埃及記 · 第 4 章 ===</div><p>
<sup>1</sup> 摩西應講，看ah，in beh m̄信我，也m̄聽我ê話；因為in beh講：耶和華bē-bat對你出現。
<sup>2</sup> 耶和華對伊講，Tī你手裡是甚麼？伊講：是柺á。
<sup>3</sup> 講：Hiat tī地裡。伊一下hiat tī地裡，就變做蛇；摩西就走閃伊。
<sup>4</sup> 耶和華對摩西講：伸你ê手掠伊ê尾；(就伸手掠伊，tī手中猶原變做柺á；)
<sup>5</sup> án-ni thang hō͘ in信耶和華，in ê祖公ê上帝，亞伯拉罕ê上帝，以撒ê上帝，雅各ê上帝，有對你出現。
<sup>6</sup> 耶和華koh對伊講，Hē你ê手tī你ê胸前。就下手tī胸前；抽出來ê時，看ah，手已經thái-ko，白親像雪。
<sup>7</sup> Koh講：Koh hē你ê手tī你ê胸前。(伊就hē tī伊ê胸前；抽出來ê時，看ah，已經照原，kap thong身軀ê肉無各樣。)
<sup>8</sup> Koh講：設使in無beh信你，也無beh聽頭一個神蹟，就beh信第二個神蹟。
<sup>9</sup> Hit兩個神蹟in若lóng m̄信，也m̄聽你ê話，你tio̍h tùi河裡iúⁿ水，倒tī乾地；你tùi河裡所iúⁿ ê水beh tī乾地變做血。
<sup>10</sup> 摩西對耶和華講：主ah，我平素m̄是能講話ê人，對祢kā祢ê奴僕講話ê了後也是án-ni；我是嘴舌鈍ê人。
<sup>11</sup> 耶和華對伊講，創造人ê嘴是chī-chūi ah？hō͘人啞口、臭耳人、目睭金、chhiⁿ-mî ê，是chī-chūi ah？kiám-m̄是我耶和華mah？
<sup>12</sup> Taⁿ你去ah，我beh賞賜你口才，教示你所應該講ê。
<sup>13</sup> 伊講：主ah，你合意差chī-chūi，就差伊去。
<sup>14</sup> 耶和華對摩西發出受氣，講：Kiám-m̄是有你ê兄，利未人，亞倫mah？我知伊是能講話ê人。Koh伊taⁿ出來迎接你；伊一下看見你心內就歡喜。
<sup>15</sup> 你tio̍h對伊講，用所應該講ê話傳hō͘伊；我也beh賞賜你kap伊有口才，koh beh教示lín所應該行ê事。
<sup>16</sup> 伊beh替你對百姓講話；伊beh對你準做嘴，你beh對伊準做上帝。
<sup>17</sup> 你ê手tio̍h kia̍h一支柺á，用伊來行神蹟。
<sup>18</sup> Tùi án-ni，摩西就去，tò去伊ê丈人Ia̍p-thek-lô hia，kā伊講：求你容允我tò去，看我ê兄弟tī埃及ê，看in iáu tī-teh á無。Ia̍p-thek-lô kā摩西講：你thang安然去lah。
<sup>19</sup> 耶和華tī米甸對摩西講：你去tò去埃及，因為ài 害你ê性命ê人lóng死lah。
<sup>20</sup> 摩西帶伊ê bó͘ kap兩個kiáⁿ，hō͘ in騎驢，tò去埃及地；摩西手裡kia̍h上帝ê柺á。
<sup>21</sup> 耶和華對摩西講：你tò去埃及ê時，tio̍h注意將我所交tī你ê手一切ê奇事行tī法老ê面前；總是我beh hō͘伊ê心硬，伊也無beh放chit-ê百姓去。
<sup>22</sup> 你tio̍h kā法老講：耶和華án-ni講：以色列是我ê kiáⁿ，就是我ê大kiáⁿ；
<sup>23</sup> 我bat對你講，Tio̍h tháu放我ê kiáⁿ去，thang服事我；你也m̄准伊去；看ah，我beh thâi死你ê kiáⁿ，就是你ê大kiáⁿ。
<sup>24</sup> 摩西tī路裡，tī客店，耶和華tú-tio̍h伊，beh hō͘伊死。
<sup>25</sup> Se-pho-la̍h就the̍h一塊利石，割伊ê kiáⁿ陽物ê皮，hiat tī伊ê腳前，講：你是我血ê丈夫。
<sup>26</sup> 耶和華就放伊soah。婦人人講：你是血ê丈夫，因為割禮ê緣故。
<sup>27</sup> 耶和華kā亞倫講：你去曠野迎接摩西。伊就去，tī上帝ê山tú-tio̍h伊，就kā伊chim。
<sup>28</sup> 摩西將耶和華差伊講ê話，kap吩咐伊行ê神蹟，lóng kā亞倫講。
<sup>29</sup> 摩西、亞倫就去招集以色列人眾長老；
<sup>30</sup> 亞倫將耶和華對摩西所講ê話lóng講伊，koh tī百姓ê面前行hiah-ê神蹟。
<sup>31</sup> 百姓就信；in聽見耶和華眷顧以色列人，koh看in ê艱苦，就àⁿ頭敬拜。

</p></div><div class="p_right"><div class="chap">=== 出埃及記 · 第 4 章 ===</div><p>
<sup>1</sup> Mô͘-se ìn kóng, Khòaⁿ ah, in beh m̄-sìn góa, iā m̄-thiaⁿ góa ê ōe;  in-ūi in beh kóng, Iâ-hô-hoa bē-bat tùi lí chhut-hiān.
<sup>2</sup> Iâ-hô-hoa tùi i kóng, Tī lí chhiú-ni̍h sī sím-mi̍h?  I kóng, Sī koáiⁿ-á.
<sup>3</sup> Kóng, Hiat tī tōe-ni̍h.  I chi̍t-ē hiat tī tōe-ni̍h, chiū pìⁿ-chòe chôa;  Mô͘-se chiū cháu-siám i.
<sup>4</sup> Iâ-hô-hoa tùi Mô͘-se kóng, Chhun lí ê chhiú lia̍h i ê bé;  (chiū chhun-chhiú lia̍h i, tī chhiú-tiong iû-goân pìⁿ-chòe koáiⁿ-á;)
<sup>5</sup> án-ni thang hō͘ in sìn Iâ-hô-hoa, in ê chó͘-kong ê Siōng-tè, A-pek-la̍h-hán ê Siōng-tè, Í-sat ê Siōng-tè, Ngá-kok ê Siōng-tè, ū tùi lí chhut-hiān.
<sup>6</sup> Iâ-hô-hoa koh tùi i kóng, Hē lí ê chhiú tī lí ê heng-chêng.  Chiū hē chhiú tī heng-chêng;  thiu-chhut-lâi ê sî, khòaⁿ ah, chhiú í-keng thái-ko, pe̍h chhin-chhiūⁿ seh.
<sup>7</sup> Koh kóng, Koh hē lí ê chhiú tī lí ê heng-chêng.  (I chiū hē tī i ê heng-chêng;  thiu-chhut-lâi ê sî, khòaⁿ ah, í-keng chiàu-goân, kap thong seng-khu ê bah bô koh-iūⁿ.)
<sup>8</sup> Koh kóng, Siat-sú in bô beh sìn lí, iā bô beh thiaⁿ thâu-chi̍t ê sîn-jiah, chiū beh sìn tē-jī ê sîn-jiah.
<sup>9</sup> Hit nn̄g ê sîn-jiah in nā lóng m̄-sìn, iā m̄-thiaⁿ lí ê ōe, lí tio̍h tùi hô-ni̍h iúⁿ chúi, tò tī ta-tōe;  lí tùi hô-ni̍h só͘ iúⁿ ê chúi beh tī ta-tōe pìⁿ-chòe huih.
<sup>10</sup> Mô͘-se tùi Iâ-hô-hoa kóng, Chú ah, góa pêng-sò͘ m̄-sī ōe kóng-ōe ê lâng, tùi Lí kā Lí ê lô͘-po̍k kóng-ōe ê liáu-āu iā sī án-ni;  góa sī chhùi-chi̍h tun ê lâng.
<sup>11</sup> Iâ-hô-hoa tùi i kóng, Chhòng-chō lâng ê chhùi sī chī-chūi ah?  hō͘ lâng é-káu, chhàu-hī-lâng, ba̍k-chiu kim, chhiⁿ-mî ê, sī chī-chūi ah?  kiám-m̄-sī Góa Iâ-hô-hoa mah?
<sup>12</sup> Taⁿ lí khì ah, Góa beh siúⁿ-sù lí kháu-châi, kà-sī lí só͘ eng-kai kóng-ê.
<sup>13</sup> I kóng, Chú ah, Lí ha̍p-ì chhe chī-chūi, chiū chhe i khì.
<sup>14</sup> Iâ-hô-hoa tùi Mô͘-se hoat-chhut siū-khì, kóng, Kiám-m̄-sī ū lí ê hiaⁿ, Lī-bī-lâng, A-lûn mah?  Góa chai i sī ōe kóng-ōe ê lâng.  Koh i taⁿ chhut-lâi ngiâ-chih lí;  i chi̍t-ē khòaⁿ-kìⁿ lí sim-lāi chiū hoaⁿ-hí.
<sup>15</sup> Lí tio̍h tùi i kóng, ēng só͘ eng-kai kóng ê ōe thoân hō͘ i;  Góa iā beh siúⁿ-sù lí kap i ū kháu-châi, koh beh kà-sī lín só͘ eng-kai kiâⁿ ê sū.
<sup>16</sup> I beh thòe lí tùi peh-sìⁿ kóng-ōe;  i beh tùi lí chún-chòe chhùi, lí beh tùi i chún-chòe Siōng-tè.
<sup>17</sup> Lí ê chhiú tio̍h kia̍h chi̍t ki koáiⁿ-á, ēng i lâi kiâⁿ sîn-jiah.
<sup>18</sup> Tùi án-ni Mô͘-se chiū khì, tò-khì i ê tiūⁿ-lâng Ia̍p-thek-lô hia, kā i kóng, Kiû lí iông-ún góa tò-khì, khòaⁿ góa ê hiaⁿ-tī tī Ai-ki̍p ê, khòaⁿ in iáu tī-teh á-bô.  Ia̍p-thek-lô kā Mô͘-se kóng, Lí thang an-jiân khì lah.
<sup>19</sup> Iâ-hô-hoa tī Bí-tiân tùi Mô͘-se kóng, Lí khì tò-khì Ai-ki̍p, in-ūi ài hāi lí ê sìⁿ-miā ê lâng lóng sí lah.
<sup>20</sup> Mô͘-se tòa i ê bó͘ kap nn̄g ê kiáⁿ, hō͘ in khiâ-lû, tò-khì Ai-ki̍p tōe;  Mô͘-se chhiú-ni̍h kia̍h Siōng-tè ê koáiⁿ-á.
<sup>21</sup> Iâ-hô-hoa tùi Mô͘-se kóng, Lí tò-khì Ai-ki̍p ê sî, tio̍h chù-ì chiong Góa só͘ kau tī lí ê chhiú it-chhè ê kî-sū kiâⁿ tī Hoat-ló ê bīn-chêng;  chóng-sī Góa beh hō͘ i ê sim ngī, i iā bô beh pàng chit-ê peh-sìⁿ khì.
<sup>22</sup> Lí tio̍h kā Hoat-ló kóng, Iâ-hô-hoa án-ni kóng, Í-sek-lia̍t sī Góa ê kiáⁿ, chiū-sī Góa ê tōa-kiáⁿ;
<sup>23</sup> Góa bat tùi lí kóng, Tio̍h tháu-pàng Góa ê kiáⁿ khì, thang ho̍k-sāi Góa;  lí iā m̄-chún i khì;  khòaⁿ ah, Góa beh thâi-sí lí ê kiáⁿ, chiū-sī lí ê tōa-kiáⁿ.
<sup>24</sup> Mô͘-se tī lō͘-ni̍h, tī kheh-tiàm, Iâ-hô-hoa tú-tio̍h i, beh hō͘ i sí.
<sup>25</sup> Se-pho-la̍h chiū the̍h chi̍t tè lāi-chio̍h, koah i ê kiáⁿ iông-bu̍t ê phê, hiat tī i ê kha-chêng, kóng, Lí sī góa huih ê tiōng-hu.
<sup>26</sup> Iâ-hô-hoa chiū pàng i soah.  Hū-jîn-lâng kóng, Lí sī huih ê tiōng-hu, in-ūi kat-lé ê iân-kò͘.
<sup>27</sup> Iâ-hô-hoa kā A-lûn kóng, Lí khì khòng-iá ngiâ-chih Mô͘-se.  I chiū khì, tī Siōng-tè ê soaⁿ tú-tio̍h i, chiū kā i chim.
<sup>28</sup> Mô͘-se chiong Iâ-hô-hoa chhe i kóng ê ōe, kap hoan-hù i kiâⁿ ê sîn-jiah, lóng kā A-lûn kóng.
<sup>29</sup> Mô͘-se, A-lûn chiū khì chio-chi̍p Í-sek-lia̍t lâng chèng tiúⁿ-ló;
<sup>30</sup> A-lûn chiong Iâ-hô-hoa tùi Mô͘-se só͘ kóng ê ōe lóng kóng i, koh tī peh-sìⁿ ê bīn-chêng kiâⁿ hiah-ê sîn-jiah.
<sup>31</sup> Peh-sìⁿ chiū sìn;  in thiaⁿ-kìⁿ Iâ-hô-hoa koàn-kò͘ Í-sek-lia̍t lâng, koh khòaⁿ in ê kan-khó͘, chiū àⁿ-thâu kèng-pài.

</p></div></div><div class="p_outer"><div class="p_left"> <div class="chap">=== 出埃及記 · 第 5 章 ===</div><p>
<sup>1</sup> 後來摩西、亞倫入去，kā法老講：以色列ê上帝耶和華án-ni講：准我ê百姓去，in thang tī曠野為我守節。
<sup>2</sup> 法老講：耶和華是chī-chūi hō͘我tio̍h聽伊ê話，准以色列人去ah？我m̄-bat耶和華，也m̄准以色列人去。
<sup>3</sup> In講：希伯來人ê上帝tú-tio̍h阮；求你准阮去曠野行三日ê路，祭祀耶和華阮ê上帝，驚了伊用瘟疫、刀劍臨到阮。
<sup>4</sup> 埃及王對in講：摩西、亞倫，lín啥事hō͘百姓荒廢in ê工 ah？lín去擔lín ê擔lah。
<sup>5</sup> 法老講：看ah，chit所在ê百姓現在真chōe，lín竟然hō͘ in soah in ê擔擔。
<sup>6</sup> 當hit日法老吩咐百姓ê督工ê kap in ê頭目，講：
<sup>7</sup> Lín m̄-thang照舊用草hō͘ chit-ê百姓做磚；hō͘ in去家己拾草。
<sup>8</sup> In前做磚ê數額，lín猶原hō͘ in án-ni做，m̄-thang小khóa減少；因為in pîn-tōaⁿ，所以喉叫講：准阮去祭祀阮ê上帝。
<sup>9</sup> Lín tio̍h用khah重ê工 hō͘ in做，hō͘ in tio̍h磨；無去聽無影話。
<sup>10</sup> 百姓ê督工ê kap in ê頭目出去kā百姓講：法老án-ni講：我m̄用草hō͘ lín。
<sup>11</sup> Lín看tah-lo̍h有草，就家己去hia拾；總是lín ê工 lóng bōe少得。
<sup>12</sup> Tùi án-ni，百姓四散遍埃及地，拾草á幼來做草。
<sup>13</sup> 督工ê逼in講：Lín日日tio̍h做完lín ê工 kap以前有草無各樣。
<sup>14</sup> 法老督工ê phah伊所派管理以色列人ê頭目，講：Lín昨日今á日怎樣無做完lín ê工，照從前ê數額做磚ah？
<sup>15</sup> 以色列人ê頭目來對法老求叫，講：啥事án-ni款待你ê奴僕？
<sup>16</sup> 無用草hō͘你ê奴僕，koh kā阮講：tio̍h做磚；看ah，你ê奴僕受phah；實在是你ê百姓ê過失。
<sup>17</sup> 伊講：Lín pîn-tōaⁿ，lín pîn-tōaⁿ；所以lín講：准阮去祭祀耶和華。
<sup>18</sup> Taⁿ lín去做工，草m̄ hō͘ lín，總是磚 tio̍h照額來交。
<sup>19</sup> 以色列人ê頭目聽見講：日日做磚 ê額bōe-thang減少，就知害 lah。
<sup>20</sup> In離開法老出來，tú-tio̍h摩西、亞倫khiā tī in ê頭前，就對in講：
<sup>21</sup> 願耶和華鑑察lín，審判lín；因為lín hō͘阮tī法老ê面前kap伊ê人臣ê面前有臭名，用刀hē tī in ê手來thâi阮。
<sup>22</sup> 摩西倒tńg去耶和華hia，講：主ah，你啥事pháiⁿ款待chit-ê百姓？啥事差我？
<sup>23</sup> 因為tùi我見法老，託你ê名來講ê時，伊就pháiⁿ款待chit-ê百姓；你也lóng無救你ê百姓。

</p></div><div class="p_right"><div class="chap">=== 出埃及記 · 第 5 章 ===</div><p>
<sup>1</sup> Āu-lâi Mô͘-se ,A-lûn ji̍p-khì, kā Hoat-ló kóng, Í-sek-lia̍t ê Siōng-tè Iâ-hô-hoa án-ni kóng, Chún Góa ê peh-sìⁿ khì, in thang tī khòng-iá ūi Góa siú-choeh.
<sup>2</sup> Hoat-ló kóng, Iâ-hô-hoa sī chī-chūi hō͘ góa tio̍h thiaⁿ I ê ōe, chún Í-sek-lia̍t lâng khì ah?  Góa m̄-bat Iâ-hô-hoa, iā m̄-chún Í-sek-lia̍t lâng khì.
<sup>3</sup> In kóng, Hi-pek-lâi lâng ê Siōng-tè tú-tio̍h goán;  kiû lí chún goán khì khòng-iá kiâⁿ saⁿ ji̍t ê lō͘, chè-sū Iâ-hô-hoa goán ê Siōng-tè, kiaⁿ-liáu I ēng un-e̍k to-kiàm lîm-kàu goán.
<sup>4</sup> Ai-ki̍p ông tùi in kóng, Mô͘-se, A-lûn, lín siáⁿ-sū hō͘ peh-sìⁿ hong-hòe in ê kang ah?  lín khì taⁿ lín ê tàⁿ lah.
<sup>5</sup> Hoat-ló kóng, Khòaⁿ ah, chit só͘-chāi ê peh-sìⁿ hiān-chāi chin-chōe, lín kéng-jiân hō͘ in soah in ê taⁿ-tàⁿ.
<sup>6</sup> Tng hit-ji̍t Hoat-ló hoan-hù peh-sìⁿ ê tok-kang-ê kap in ê thâu-ba̍k, kóng,
<sup>7</sup> Lín m̄-thang chiàu-kū ēng chháu hō͘ chit-ê peh-sìⁿ chòe chng;  hō͘ in khì ka-kī khioh chháu.
<sup>8</sup> In chêng chòe chng ê siàu-gia̍h, lín iû-goân hō͘ in án-ni chòe, m̄-thang sió-khóa kiám-chió;  in-ūi in pîn-tōaⁿ, só͘-í âu-kiò kóng, Chún goán khì chè-sū goán ê Siōng-tè.
<sup>9</sup> Lín tio̍h ēng khah-tāng ê kang hō͘ in chòe, hō͘ in tio̍h-bôa;  bô khì thiaⁿ bô-iáⁿ ōe.
<sup>10</sup> Peh-sìⁿ ê tok-kang-ê kap in ê thâu-ba̍k chhut-khì kā peh-sìⁿ kóng, Hoat-ló án-ni kóng, Góa m̄ ēng chháu hō͘ lín.
<sup>11</sup> Lín khòaⁿ tah-lo̍h ū chháu, chiū ka-kī khì hia khioh;  chóng-sī lín ê kang lóng bōe chió-tit.
<sup>12</sup> Tùi án-ni peh-sìⁿ sì-sòaⁿ piàn Ai-ki̍p tōe, khioh chháu-á-iù lâi chòe chháu.
<sup>13</sup> Tok-kang-ê pek in kóng, Lín ji̍t-ji̍t tio̍h chòe-oân lín ê kang kap í-chêng ū chháu bô koh-iūⁿ.
<sup>14</sup> Hoat-ló tok-kang-ê phah i só͘ phài koán-lí Í-sek-lia̍t lâng ê thâu-ba̍k, kóng, Lín chā-ji̍t kin-á-ji̍t cháiⁿ-iūⁿ bô chòe-oân lín ê kang, chiàu chiông-chêng ê siàu-gia̍h chòe chng ah?
<sup>15</sup> Í-sek-lia̍t lâng ê thâu-ba̍k lâi tùi Hoat-ló kiû-kiò, kóng, Siáⁿ-sū án-ni khoán-thāi lí ê lô͘-po̍k?
<sup>16</sup> Bô ēng chháu hō͘ lí ê lô͘-po̍k, koh kā goán kóng, Tio̍h chòe-chng;  khòaⁿ ah, lí ê lô͘-po̍k siū-phah;  si̍t-chāi sī lí ê peh-sìⁿ ê kè-sit.
<sup>17</sup> I kóng, Lín pîn-tōaⁿ, lín pîn-tōaⁿ;  só͘-í lín kóng, Chún goán khì chè-sū Iâ-hô-hoa.
<sup>18</sup> Taⁿ lín khì chòe-kang, chháu m̄ hō͘ lín, chóng-sī chng tio̍h chiàu-gia̍h lâi kau.
<sup>19</sup> Í-sek-lia̍t lâng ê thâu-ba̍k thiaⁿ-kìⁿ kóng, Ji̍t-ji̍t chòe chng ê gia̍h bōe thang kiám-chió, chiū chai hāi lah.
<sup>20</sup> In lī-khui Hoat-ló chhut-lâi, tú-tio̍h Mô͘-se, A-lûn khiā tī in ê thâu-chêng, chiū tùi in kóng,
<sup>21</sup> Goān Iâ-hô-hoa kàm-chhat lín, sím-phòaⁿ lín;  in-ūi lín hō͘ goán tī Hoat-ló ê bīn-chêng kap i ê jîn-sîn ê bīn-chêng ū chhàu-miâ, ēng to hē tī in ê chhiú lâi thâi goán.
<sup>22</sup> Mô͘-se tò-tńg-khì Iâ-hô-hoa hia, kóng, Chú ah, Lí siáⁿ-sū pháiⁿ khoán-thāi chit-ê peh-sìⁿ?  siáⁿ-sū chhe góa?
<sup>23</sup> In-ūi tùi góa kìⁿ Hoat-ló, thok Lí ê miâ lâi kóng ê sî, i chiū pháiⁿ khoán-thāi chit-ê peh-sìⁿ;  Lí iā lóng bô kiù Lí ê peh-sìⁿ.

</p></div></div><div class="p_outer"><div class="p_left"> <div class="chap">=== 出埃及記 · 第 6 章 ===</div><p>
<sup>1</sup> 耶和華對摩西講：我所beh行tī法老ê，taⁿ你beh看見；因為用權能ê手，伊beh准in去，koh用權能ê手，伊beh趕in出伊ê地。
<sup>2</sup> 上帝koh對摩西講：我就是耶和華；
<sup>3</sup> 我名做全能ê上帝出現tī亞伯拉罕、以撒、雅各，總是我ê名做耶和華，我未有hō͘ in bat我。
<sup>4</sup> 我koh kap in立我堅固ê約，beh將in所出外ê迦南地賞賜in，就是in寄腳ê地。
<sup>5</sup> 我也聽見以色列人hiⁿ-hiⁿ-chhan，就是埃及人督in做苦工；我也記念我ê約。
<sup>6</sup> 所以你tio̍h kā以色列人講：我是耶和華；我beh tùi埃及人所hō͘ lín taⁿ ê重擔chhōa lín出來，koh beh救lín脫離in所hō͘ lín做ê苦工。我也beh用伸出ê手kap大ê審判救贖lín。
<sup>7</sup> 我也beh掠lín做我ê百姓，我也beh做lín ê上帝；lín beh知我是耶和華，lín ê上帝，是tùi埃及人所hō͘ lín擔ê重擔chhōa lín出來。
<sup>8</sup> 我chiù-chōa應允beh hō͘亞伯拉罕、以撒、雅各hit-ê地，我beh chhōa lín入去hia，將hit-ê地賞賜lín做業；我是耶和華。
<sup>9</sup> 摩西將chit-ê kā以色列人講；總是in為tio̍h心內憂悶，也做苦工，m̄肯聽摩西。
<sup>10</sup> 耶和華吩咐摩西講：
<sup>11</sup> 你入去kā埃及王法老講：tio̍h 准以色列人出伊ê地。
<sup>12</sup> 摩西tī耶和華ê面前講：看ah，以色列人尚且m̄聽我，法老thái-thó beh聽我chit-ê嘴舌鈍ê人ah？
<sup>13</sup> 耶和華吩咐摩西、亞倫tio̍h傳命hō͘以色列人kap埃及王法老，thang chhōa以色列人出埃及地。
<sup>14</sup> 以色列chiah-ê房長ê名記tī下底；以色列大kiáⁿ Liû-piān ê kiáⁿ；Hap-lo̍k、Hoat-lō͘、Hi-su-lûn、Ka-bí；chiah-ê是Liû-piān hiah-ê家。
<sup>15</sup> 西門ê kiáⁿ；Iâ-bó͘-lī、Ngá-bín、O-hat、Ngá-kun、Só-hat，以及迦南地ê cha-bó͘-kiáⁿ所生ê掃羅；chiah-ê是西門hiah-ê家。
<sup>16</sup> 利未chiah-ê kiáⁿ ê名照in ê世系記tī下底；Kek-sūn、Ko-hat、Bí-la̍h-lī；利未享受一百三十七歲。
<sup>17</sup> Kek-sūn ê kiáⁿ，照in ê家族；Li̍p-nî，Sī-múi。
<sup>18</sup> Ko-hat ê kiáⁿ；Àm-lân、Í-su-hap、Hi-pek-lûn、O͘-siat；Ko-hat享受一百三十三歲。
<sup>19</sup> Bí-la̍h-lī ê kiáⁿ；Boa̍t-lī、Bó͘-sī。Chiah-ê是利未hiah-ê家，照in ê世系。
<sup>20</sup> Àm-lân娶伊ê 姑，Iok支-piat，做bó͘；伊kā伊生亞倫kap摩西；Àm-lân享受一百三十七歲。
<sup>21</sup> Í-su-hap ê kiáⁿ；Khó-la̍h、Nî-húi、Sè-ki-lī。
<sup>22</sup> O͘-siat ê kiáⁿ；Bí-sa-lī、Í-lī-sat-hoán、Se-thê-lī。
<sup>23</sup> 亞倫娶A-bí-ná-ta̍t ê cha-bó͘-kiáⁿ，Ná-sūn ê小妹，以利沙巴做bó͘；伊kā伊生Ná-tap、A-pí-hō͘、Í-lī-a-sat、Í-tha-má。
<sup>24</sup> Khó-la̍h ê kiáⁿ；A-sek、Í-lī-ka-ná、A-pí-a-sat；chiah-ê是Khó-la̍h hiah-ê家。
<sup>25</sup> 亞倫ê kiáⁿ Í-lī-a-sat娶Phó͘-thiat一個cha-bó͘-kiáⁿ做bó͘；伊kā伊生Hui-nî-hap。 Chiah-ê是利未人ê房長，照in ê 家族。
<sup>26</sup> Chit-ê亞倫、摩西就是耶和華對in講：Tio̍h chhōa以色列人照in ê軍隊出埃及地ê。
<sup>27</sup> 對埃及王，法老，講beh chhōa以色列人出埃及ê，就是chit-ê摩西、亞倫。
<sup>28</sup> 當耶和華tī埃及地對摩西講話ê日，
<sup>29</sup> 耶和華對摩西講：我就是耶和華；我對你所講一切ê話，你lóng tio̍h kā埃及王法老講。
<sup>30</sup> 摩西tī耶和華ê面前講：看ah，我是嘴舌鈍ê人，法老thái-thó beh聽我ah？

</p></div><div class="p_right"><div class="chap">=== 出埃及記 · 第 6 章 ===</div><p>
<sup>1</sup> Iâ-hô-hoa tùi Mô͘-se kóng, Góa só͘ beh kiâⁿ tī Hoat-ló-ê, taⁿ lí beh khòaⁿ-kìⁿ;  in-ūi ēng koân-lêng ê chhiú, i beh chún in khì, koh ēng koân-lêng ê chhiú, i beh kóaⁿ in chhut i ê tōe.
<sup>2</sup> Siōng-tè koh tùi Mô͘-se kóng, Góa chiū-sī Iâ-hô-hoa;
<sup>3</sup> Góa miâ chòe choân-lêng ê Siōng-tè chhut-hiān tī A-pek-la̍h-hán, Í-sat, Ngá-kok, chóng-sī Góa ê miâ chòe Iâ-hô-hoa Góa bē ū hō͘ in bat Góa.
<sup>4</sup> Góa koh kap in li̍p Góa kian-kò͘ ê iok, beh chiong in só͘ chhut-gōa ê Ka-lâm tōe siúⁿ-sù in, chiū-sī in kià-kha ê tōe.
<sup>5</sup> Góa iā thiaⁿ-kìⁿ Í-sek-lia̍t lâng hiⁿ-hiⁿ-chhan, chiū-sī Ai-ki̍p lâng tok in chòe khó͘-kang;  Góa iā kì-liām Góa ê iok.
<sup>6</sup> Só͘-í lí tio̍h kā Í-sek-lia̍t lâng kóng, Góa sī Iâ-hô-hoa;  Góa beh tùi Ai-ki̍p lâng só͘ hō͘ lín taⁿ ê tāng-tàⁿ chhōa lín chhut-lâi, koh beh kiù lín thoat-lī in só͘ hō͘ lín chòe ê khó͘-kang.  Góa iā beh ēng chhun-chhut ê chhiú kap tōa ê sím-phòaⁿ kiù-sio̍k lín.
<sup>7</sup> Góa iā beh lia̍h lín chòe Góa ê peh-sìⁿ, Góa iā beh chòe lín ê Siōng-tè;  lín beh chai Góa sī Iâ-hô-hoa, lín ê Siōng-tè, sī tùi Ai-ki̍p lâng só͘ hō͘ lín taⁿ ê tāng-tàⁿ chhōa lín chhut-lâi.
<sup>8</sup> Góa chiù-chōa èng-ún beh hō͘ A-pek-la̍h-hán, Í-sat, Ngá-kok hit-ê tōe, Góa beh chhōa lín ji̍p khì hia, chiong hit-ê tōe siúⁿ-sù lín chòe gia̍p;  Góa sī Iâ-hô-hoa.
<sup>9</sup> Mô͘-se chiong chit-ê kā Í-sek-lia̍t lâng kóng;  chóng-sī in ūi-tio̍h sim-lāi iu-būn, iā chòe khó͘-kang, m̄-khéng thiaⁿ Mô͘-se.
<sup>10</sup> Iâ-hô-hoa hoan-hù Mô͘-se kóng,
<sup>11</sup> Lí ji̍p-khì kā Ai-ki̍p ông Hoat-ló kóng, tio̍h chún Í-sek-lia̍t lâng chhut i ê tōe.
<sup>12</sup> Mô͘-se tī Iâ-hô-hoa ê bīn-chêng kóng, Khòaⁿ ah, Í-sek-lia̍t lâng siōng-chhiáⁿ m̄-thiaⁿ góa, Hoat-ló thái-thó beh thiaⁿ góa chit-ê chhùi-chi̍h tun ê lâng ah?
<sup>13</sup> Iâ-hô-hoa hoan-hù Mô͘-se, A-lûn tio̍h thoân-bēng hō͘ Í-sek-lia̍t lâng kap Ai-ki̍p ông Hoat-ló, thang chhōa Í-sek-lia̍t lâng chhut Ai-ki̍p tōe.
<sup>14</sup> Í-sek-lia̍t chiah-ê pâng-tiúⁿ ê miâ kì tī ē-tóe;  Í-sek-lia̍t tōa-kiáⁿ Liû-piān ê kiáⁿ;  Hap-lo̍k, Hoat-lō͘, Hi-su-lûn, Ka-bí;  chiah-ê sī Liû-piān hiah-ê ke.
<sup>15</sup> Se-biān ê kiáⁿ;  Iâ-bó͘-lī, Ngá-bín, O-hat, Ngá-kun, Só-hat, í-ki̍p Ka-lâm tōe ê cha-bó͘-kiáⁿ só͘ siⁿ ê Sò-lô;  chiah-ê sī Se-biān hiah-ê ke.
<sup>16</sup> Lī-bī chiah-ê kiáⁿ ê miâ chiàu in ê sè-hē kì tī ē-tóe;  Kek-sūn, Ko-hat, Bí-la̍h-lī;  Lī-bī hióng-siū chi̍t-pah saⁿ-cha̍p-chhit hè.
<sup>17</sup> Kek-sūn ê kiáⁿ, chiàu in ê ka-cho̍k;  Li̍p-nî, Sī-múi.
<sup>18</sup> Ko-hat ê kiáⁿ; Àm-lân, Í-su-hap, Hi-pek-lûn, O͘-siat; Ko-hat hióng-siū chi̍t-pah saⁿ-cha̍p-saⁿ hè.
<sup>19</sup> Bí-la̍h-lī ê kiáⁿ;  Boa̍t-lī, Bó͘-sī.  Chiah-ê sī Lī-bī hiah-ê ke, chiàu in ê sè-hē.
<sup>20</sup> Àm-lân chhōa i ê ko͘, Iok-ki-pia̍t, chòe-bó͘;  i kā i siⁿ A-lûn kap Mô͘-se;  Àm-lân hióng-siū chi̍t-pah saⁿ-cha̍p-chhit hè.
<sup>21</sup> Í-su-hap ê kiáⁿ;  Khó-la̍h, Nî-húi, Sè-ki-lī.
<sup>22</sup> O͘-siat ê kiáⁿ;  Bí-sa-lī, Í-lī-sat-hoán, Se-thê-lī.
<sup>23</sup> A-lûn chhōa A-bí-ná-ta̍t ê cha-bó͘-kiáⁿ, Ná-sūn ê sió-bē, Í-lī-sa-pa chòe bó͘;  i kā i siⁿ Ná-tap, A-pí-hō͘, Í-lī-a-sat, Í-tha-má.
<sup>24</sup> Khó-la̍h ê kiáⁿ;  A-sek, Í-lī-ka-ná, A-pí-a-sat;  chiah-ê sī Khó-la̍h hiah-ê ke.
<sup>25</sup> A-lûn ê kiáⁿ Í-lī-a-sat chhōa Phó͘-thiat chi̍t ê cha-bó͘-kiáⁿ chòe-bó͘;  i kā i siⁿ Hui-nî-hap.  Chiah-ê sī Lī-bī lâng ê pâng-tiúⁿ, chiàu in ê ka-cho̍k.
<sup>26</sup> Chit-ê A-lûn Mô͘-se chiū-sī Iâ-hô-hoa tùi in kóng, Tio̍h chhōa Í-sek-lia̍t lâng chiàu in ê kun-tūi chhut Ai-ki̍p tōe ê.
<sup>27</sup> Tùi Ai-ki̍p ông, Hoat-ló, kóng beh chhōa Í-sek-lia̍t lâng chhut Ai-ki̍p ê, chiū-sī chit-ê Mô͘-se, A-lûn.
<sup>28</sup> Tng Iâ-hô-hoa tī Ai-ki̍p tōe tùi Mô͘-se kóng-ōe ê ji̍t,
<sup>29</sup> Iâ-hô-hoa tùi Mô͘-se kóng, Góa chiū-sī Iâ-hô-hoa;  Góa tùi lí só͘ kóng it-chhè ê ōe, lí lóng tio̍h kā Ai-ki̍p ông Hoat-ló kóng.
<sup>30</sup> Mô͘-se tī Iâ-hô-hoa ê bīn-chêng kóng, Khòaⁿ ah, góa sī chhùi-chi̍h tun ê lâng, Hoat-ló thái-thó beh thiaⁿ góa ah?

</p></div></div><div class="p_outer"><div class="p_left"> <div class="chap">=== 出埃及記 · 第 7 章 ===</div><p>
<sup>1</sup> 耶和華對摩西講：看ah，我hō͘你tùi-tī法老做上帝；你ê兄亞倫beh做你ê先知。
<sup>2</sup> 見若我所吩咐你ê，你lóng tio̍h講伊；你ê兄亞倫tio̍h對法老講：hō͘伊准以色列人出伊ê地。
<sup>3</sup> 我beh hō͘法老ê心硬，也beh tī埃及地行我chōe-chōe ê神蹟奇事。
<sup>4</sup> 總是法老無beh聽lín；我beh伸我ê手tī埃及，用大ê審判chhōa我ê軍隊，我ê百姓以色列人，出埃及地。
<sup>5</sup> 我伸我ê手tī埃及，chhōa以色列人tùi in中間出來ê時，埃及人就知我是耶和華。
<sup>6</sup> 摩西、亞倫就án-ni行；耶和華怎樣吩咐in，in就照án-ni行。
<sup>7</sup> In kap法老講話ê時，摩西八十歲，亞倫八十三歲。
<sup>8</sup> 耶和華對摩西對亞倫講：
<sup>9</sup> 法老若對lín講：Lín tio̍h行一件奇事來看māi leh；你tio̍h對亞倫講：Kia̍h你ê柺á來hiat tī法老ê面前，hō͘伊變做蛇。
<sup>10</sup> 摩西、亞倫入去見法老，就án-ni行，照耶和華所吩咐ê；亞倫將伊ê柺á hiat tī法老kap伊ê人臣ê面前，柺á就變做蛇。
<sup>11</sup> 法老也召智慧ê人kap司公來，in是埃及ê博士，也用in ê邪術照án-ni行。
<sup>12</sup> In ta̍k人hiat in ê柺á，lóng變做蛇；總是亞倫ê柺á吞in ê柺á。
<sup>13</sup> 法老ê心硬，無beh聽in，tú-tú照耶和華所講ê。
<sup>14</sup> 耶和華對摩西講：法老ê心固執，伊m̄准百姓去。
<sup>15</sup> 天光早你去見法老；看ah，伊出去水邊；你tio̍h khiā tī河邊等接伊；你ê手tio̍h kia̍h hit支變蛇ê柺á，
<sup>16</sup> 對伊講，耶和華，希伯來人ê上帝，差我來見你，講：准我ê百姓去，thang tī曠野服事我；看ah，到taⁿ你猶未有聽。
<sup>17</sup> 耶和華án-ni講：你beh tùi chit一件知我是耶和華；看ah，我beh用我手裡ê柺á phah河中ê水，水就變做血。
<sup>18</sup> 河裡ê魚beh死，河也beh臭味；埃及人厭賤m̄-ài lim河ê水。
<sup>19</sup> 耶和華對摩西講：你tio̍h kā亞倫講：Kia̍h你ê柺á，伸你ê手tī埃及chiah-ê水ê頂面，就是tī in ê江、河、池，kap一切ê水窟ê頂面，hō͘ in lóng變做血；tī埃及遍地，無論柴ê器具，石ê器具，lóng beh有血。
<sup>20</sup> 摩西、亞倫就án-ni行，照耶和華所吩咐；tī法老kap伊ê人臣ê面前kia̍h起柺á，phah河裡ê水；河裡ê水lóng變做血。
<sup>21</sup> 河裡ê魚lóng死；河也臭味；埃及人bōe能lim河裡ê水；埃及遍地lóng有血。
<sup>22</sup> 埃及ê博士也用in ê邪術照án-ni行；法老ê心硬，m̄聽in；tú-tú照耶和華所講ê。
<sup>23</sup> 法老tò去伊ê宮內；chit-ê事伊也無掛心。
<sup>24</sup> 埃及人tī河ê雙pêng掘地，ài得tio̍h水thang lim；因為河ê水in bōe lim得。
<sup>25</sup> 耶和華phah河了後歷過七日。

</p></div><div class="p_right"><div class="chap">=== 出埃及記 · 第 7 章 ===</div><p>
<sup>1</sup> Iâ-hô-hoa tùi Mô͘-se kóng, Khòaⁿ ah, Góa hō͘ lí tùi-tī Hoat-ló chòe Siōng-tè; lí ê hiaⁿ A-lûn beh chòe lí ê sian-ti.
<sup>2</sup> Kìⁿ-nā Góa só͘ hoan-hù lí-ê, lí lóng tio̍h kóng i;  lí ê hiaⁿ A-lûn tio̍h tùi Hoat-ló kóng, hō͘ i chún Í-sek-lia̍t lâng chhut i ê tōe.
<sup>3</sup> Góa beh hō͘ Hoat-ló ê sim ngī, iā beh tī Ai-ki̍p tōe kiâⁿ Góa chōe-chōe ê sîn-jiah kî-sū.
<sup>4</sup> Chóng-sī Hoat-ló bô beh thiaⁿ lín;  Góa beh chhun Góa ê chhiú tī Ai-ki̍p, ēng tōa ê sím-phòaⁿ chhōa Góa ê kun-tūi, Góa ê peh-sìⁿ Í-sek-lia̍t lâng, chhut Ai-ki̍p tōe.
<sup>5</sup> Góa chhun Góa ê chhiú tī Ai-ki̍p, chhōa Í-sek-lia̍t lâng tùi in tiong-kan chhut-lâi ê sî, Ai-ki̍p lâng chiū chai Góa sī Iâ-hô-hoa.
<sup>6</sup> Mô͘-se, A-lûn chiū án-ni kiâⁿ;  Iâ-hô-hoa cháiⁿ-iūⁿ hoan-hù in, in chiū chiàu án-ni kiâⁿ.
<sup>7</sup> In kap Hoat-ló kóng-ōe ê sî, Mô͘-se poeh-cha̍p hè, A-lûn poeh-cha̍p-saⁿ hè.
<sup>8</sup> Iâ-hô-hoa tùi Mô͘-se tùi A-lûn kóng,
<sup>9</sup> Hoat-ló nā tùi lín kóng, Lín tio̍h kiâⁿ chi̍t kiāⁿ kî-sū lâi khòaⁿ-māi leh; lí tio̍h tùi A-lûn kóng, Kia̍h lí ê koáiⁿ-á lâi hiat tī Hoat-ló ê bīn-chêng, hō͘ i pìⁿ-chòe chôa.
<sup>10</sup> Mô͘-se, A-lûn ji̍p-khì kìⁿ Hoat-ló, chiū án-ni kiâⁿ, chiàu Iâ-hô-hoa só͘ hoan-hù-ê;  A-lûn chiong i ê koáiⁿ-á hiat tī Hoat-ló kap i ê jîn-sîn ê bīn-chêng, koáiⁿ-á chiū pìⁿ-chòe chôa.
<sup>11</sup> Hoat-ló iā tiàu tì-hūi ê lâng kap sai-kong lâi, in sī Ai-ki̍p ê phok-sū, iā ēng in ê siâ-su̍t chiàu án-ni kiâⁿ.
<sup>12</sup> In ta̍k-lâng hiat in ê koáiⁿ-á, lóng pìⁿ-chòe chôa;  chóng-sī A-lûn ê koáiⁿ-á thun in ê koáiⁿ-á.
<sup>13</sup> Hoat-ló ê sim ngī, bô beh thiaⁿ in, tú-tú chiàu Iâ-hô-hoa só͘ kóng-ê.
<sup>14</sup> Iâ-hô-hoa tùi Mô͘-se kóng, Hoat-ló ê sim kò͘-chip, i m̄-chún peh-sìⁿ khì.
<sup>15</sup> Thiⁿ-kng-chá lí khì kìⁿ Hoat-ló;  khòaⁿ ah, i chhut-khì chúi-piⁿ;  lí tio̍h khiā tī hô-piⁿ tán-chih i;  lí ê chhiú tio̍h kia̍h hit-ki pìⁿ-chôa ê koáiⁿ-á,
<sup>16</sup> tùi i kóng, Iâ-hô-hoa , Hi-pek-lâi lâng ê Siōng-tè, chhe góa lâi kìⁿ lí, kóng, Chún Góa ê peh-sìⁿ khì, thang tī khòng-iá ho̍k-sāi Góa;  khòaⁿ ah, kàu-taⁿ lí iáu-bē ū thiaⁿ.
<sup>17</sup> Iâ-hô-hoa án-ni kóng, Lí beh tùi chit chi̍t-kiāⁿ chai Góa sī Iâ-hô-hoa;  khòaⁿ ah, góa beh ēng góa chhiú-ni̍h ê koáiⁿ-á phah hô-tiong ê chúi, chúi chiū pìⁿ-chòe huih.
<sup>18</sup> Hô-ni̍h ê hî beh sí, hô iā beh chhàu-bī;  Ai-ki̍p lâng iàm-chiān m̄-ài lim hô ê chúi.
<sup>19</sup> Iâ-hô-hoa tùi Mô͘-se kóng, Lí tio̍h kā A-lûn kóng, Kia̍h lí ê koáiⁿ-á, chhun lí ê chhiú tī Ai-ki̍p chiah-ê chúi ê téng-bīn, chiū-sī tī in ê kang, hô, tî, kap it-chhè ê chúi-khut ê téng-bīn, hō͘ in lóng pìⁿ-chòe huih;  tī Ai-ki̍p piàn-tōe, bô-lūn chhâ ê khì-kū, chio̍h ê khì-kū, lóng beh ū huih.
<sup>20</sup> Mô͘-se, A-lûn chiū án-ni kiâⁿ, chiàu Iâ-hô-hoa só͘ hoan-hù;  tī Hoat-ló kap i ê jîn-sîn ê bīn-chêng kia̍h-khí koáiⁿ-á, phah hô-ni̍h ê chúi; hô-ni̍h ê chúi lóng pìⁿ-chòe huih .
<sup>21</sup> Hô-ni̍h ê hî lóng sí;  hô iā chhàu-bī;  Ai-ki̍p lâng bōe-ōe lim hô-ni̍h ê chúi;  Ai-ki̍p piàn-tōe lóng ū huih.
<sup>22</sup> Ai-ki̍p ê phok-sū iā ēng in ê siâ-su̍t chiàu án-ni kiâⁿ;  Hoat-ló ê sim ngī, m̄-thiaⁿ in;  tú-tú chiàu Iâ-hô-hoa só͘ kóng-ê.
<sup>23</sup> Hoat-ló tò-khì i ê kiong-lāi;  chit-ê sū i iā bô khòa-sim.
<sup>24</sup> Ai-ki̍p lâng tī hô ê siang-pêng ku̍t tōe, ài tit-tio̍h chúi thang lim;  in-ūi hô ê chúi in bōe lim-tit.
<sup>25</sup> Iâ-hô-hoa phah hô liáu-āu le̍k-kè chhit-ji̍t.

</p></div></div><div class="p_outer"><div class="p_left"> <div class="chap">=== 出埃及記 · 第 8 章 ===</div><p>
<sup>1</sup> 耶和華kā摩西講：你入去見法老，kā伊講：耶和華án-ni講：准我ê百姓去，thang服事我。
<sup>2</sup> 你若m̄准in去，看ah，我beh hō͘田蛙á phah-pháiⁿ你ê境內。
<sup>3</sup> 河beh生湠田蛙á，in beh上來入你ê宮殿，你ê睏房，上你ê眠床，入你ê人臣ê厝，上你ê百姓ê身軀，入你ê灶孔，kap你chhiau麵ê器具。
<sup>4</sup> Koh beh上你，kap你ê百姓，以及你眾人臣ê身軀。
<sup>5</sup> 耶和華對摩西講：你kā亞倫講：你ê手kia̍h柺á，伸tī江、河、池ê頂面，hō͘田蛙á上來埃及地。
<sup>6</sup> 亞倫就伸伊ê手tī埃及chiah-ê水ê頂面；田蛙á就上來遮蓋thong埃及地。
<sup>7</sup> 博士用in ê邪術也án-ni行，hō͘田蛙á上來埃及地。
<sup>8</sup> 法老叫摩西、亞倫講：請lín求耶和華hō͘ chiah-ê田蛙á離開我kap我ê百姓；我就准chit-ê百姓去thang祭祀耶和華。
<sup>9</sup> 摩西對法老講：我遵chhûn你ê意思；我tio̍h為你，kap你ê人臣，以及你ê百姓，祈求tī甚麼時thang 除滅田蛙á離開你，kap你hiah-ê厝，只有留tī河裡ah？
<sup>10</sup> 伊講：明á日。講：Thang照你ê話；hō͘你知阮ê上帝耶和華無一個能比並得。
<sup>11</sup> 田蛙á beh離開你kap你hiah-ê厝，kap你ê人臣，以及你ê百姓，只有留tī河裡。
<sup>12</sup> 摩西、亞倫離開法老出去；摩西為tio̍h伊所差來害法老ê田蛙á求叫耶和華。
<sup>13</sup> 耶和華就照摩西ê話來行；見若tī厝內、院中、田裡ê田蛙á lóng死。
<sup>14</sup> 人拾in kui堆，遍地lóng臭味。
<sup>15</sup> 法老看見tāi-chì有khah寬，就硬伊ê心，m̄聽in；tú-tú照耶和華所講ê。
<sup>16</sup> 耶和華對摩西講：你kā亞倫講：伸出你ê柺á，phah地裡ê土粉，hō͘伊tī埃及遍地變做蝨母。
<sup>17</sup> In就án-ni行；亞倫kia̍h柺á，伸手phah地裡ê土粉，就tī人kap cheng-siⁿ ê身軀lóng有蝨母；地裡ê土粉tī埃及遍地lóng變做蝨母。
<sup>18</sup> 博士也用in ê邪術照án-ni做，ài生出蝨母，總是bōe能；án-ni tī人kap cheng-siⁿ ê身軀lóng有蝨母。
<sup>19</sup> 博士對法老講：這是上帝ê手段；法老ê心硬，m̄聽in；tú-tú照耶和華所講ê。
<sup>20</sup> 耶和華kā摩西講：你清早起來；看ah，法老beh到水邊；你khiā tī伊ê面頭前，kā伊講：耶和華án-ni講：准我ê百姓去，thang服事我。
<sup>21</sup> 你若m̄准我ê百姓去，我beh差kui陣ê胡蠅到tī你，kap你ê人臣，以及你ê百姓，也beh入你hiah-ê厝；koh埃及人ê厝，kap in所khiā起ê所在，lóng beh有kui陣ê胡蠅滿滿。
<sup>22</sup> 當hit日，我beh分別我ê百姓所khiā起ê Ko-san地，tī-hia無beh有kui陣ê胡蠅；thang hō͘你知，我tī天下中做耶和華。
<sup>23</sup> 我beh分別我ê百姓kap你ê百姓；明á載beh有chit-ê神蹟。
<sup>24</sup> 耶和華án-ni行；就有胡蠅kui大陣來入法老ê宮殿kap伊ê人臣ê厝，kap埃及全地；地因為chit-ê kui陣ê胡蠅受敗壞。
<sup>25</sup> 法老叫摩西、亞倫來，講：lín去，tī chit-ê地祭祀lín ê上帝。
<sup>26</sup> 摩西講：Án-ni行無合宜；因為阮beh用埃及人所厭惡ê物祭祀耶和華，阮ê上帝；阮若tī埃及人ê目睭前，用in所厭惡ê物來獻祭，in kiám無beh用石頭tìm阮mah？
<sup>27</sup> 阮beh去曠野，行三日ê路站，祭祀阮ê上帝耶和華，照伊所beh吩咐阮。
<sup>28</sup> 法老講：我beh准lín去，tī曠野祭祀耶和華lín ê上帝；獨獨m̄-thang去遠；lín tio̍h替我祈禱。
<sup>29</sup> 摩西講：我beh對你chia出去，也beh求耶和華hō͘ kui陣ê胡蠅明á日離開法老，kap伊ê人臣，以及伊ê百姓；總是法老m̄-thang koh詭詐，m̄准百姓去祭祀耶和華。
<sup>30</sup> 摩西就tùi法老hia出去，祈禱耶和華。
<sup>31</sup> 耶和華就照摩西ê話行，hō͘ kui陣ê胡蠅離開法老，kap伊ê人臣，以及伊ê百姓；無留一隻。
<sup>32</sup> Chit-pái法老koh硬伊ê心，m̄准百姓去。

</p></div><div class="p_right"><div class="chap">=== 出埃及記 · 第 8 章 ===</div><p>
<sup>1</sup> Iâ-hô-hoa kā Mô͘-se kóng, Lí ji̍p-khì kìⁿ Hoat-ló, kā i kóng, Iâ-hô-hoa án-ni kóng, Chún Góa ê peh-sìⁿ khì, thang ho̍k-sāi Góa.
<sup>2</sup> Lí nā m̄-chún in khì, khòaⁿ ah, Góa beh hō͘ chhân-kap-á phah-pháiⁿ lí ê kéng-lāi.
<sup>3</sup> Hô beh siⁿ-thòaⁿ chhân-kap-á, in beh chiūⁿ-lâi ji̍p lí ê kiong-tiān, lí ê khùn-pâng, chiūⁿ lí ê bîn-chhn̂g, ji̍p lí ê jîn-sîn ê chhù, chiūⁿ lí ê peh-sìⁿ ê seng-khu, ji̍p lí ê chàu-khang, kap lí chhiau-mī ê khì-kū.
<sup>4</sup> Koh beh chiūⁿ lí, kap lí ê peh-sìⁿ, í-ki̍p lí chèng jîn-sîn ê seng-khu.
<sup>5</sup> Iâ-hô-hoa tùi Mô͘-se kóng, Lí kā A-lûn kóng, Lí ê chhiú kia̍h koáiⁿ-á, chhun tī kang, hô, tî ê téng-bīn, hō͘ chhân-kap-á chiūⁿ-lâi Ai-ki̍p tōe.
<sup>6</sup> A-lûn chiū chhun i ê chhiú tī Ai-ki̍p chiah-ê chúi ê téng-bīn;  chhân-kap-á chiū chiūⁿ-lâi jia-khàm thong Ai-ki̍p tōe.
<sup>7</sup> Phok-sū ēng in ê siâ-su̍t iā án-ni kiâⁿ, hō͘ chhân-kap-á chiūⁿ-lâi Ai-ki̍p tōe.
<sup>8</sup> Hoat-ló kiò Mô͘-se, A-lûn kóng, Chhiáⁿ lín kiû Iâ-hô-hoa hō͘ chiah-ê chhân-kap-á lī-khui góa kap góa ê peh-sìⁿ;  góa chiū chún chit-ê peh-sìⁿ khì thang chè-sū Iâ-hô-hoa.
<sup>9</sup> Mô͘-se tùi Hoat-ló kóng, Góa chun-chhûn lí ê ì-sù;  góa tio̍h ūi lí, kap lí ê jîn-sîn, í-ki̍p lí ê peh-sìⁿ, kî-kiû tī sím-mi̍h sî thang tû-bia̍t chhân-kap-á lī-khui lí, kap lí hiah-ê chhù, chí-ū lâu tī hô-ni̍h ah?
<sup>10</sup> I kóng, Bîn-á-ji̍t.  Kóng, Thang chiàu lí ê ōe;  hō͘ lí chai goán ê Siōng-tè Iâ-hô-hoa bô chi̍t-ê ōe pí-phēng-tit.
<sup>11</sup> Chhân-kap-á beh lī-khui lí kap lí hiah-ê chhù, kap lí ê jîn-sîn, í-ki̍p lí ê peh-sìⁿ, chí-ū lâu tī hô-ni̍h.
<sup>12</sup> Mô͘-se, A-lûn lī-khui Hoat-ló chhut-khì;  Mô͘-se ūi-tio̍h I só͘ chhe lâi hāi Hoat-ló ê chhân-kap-á kiû-kiò Iâ-hô-hoa.
<sup>13</sup> Iâ-hô-hoa chiū chiàu Mô͘-se ê ōe lâi kiâⁿ;  kìⁿ-nā tī chhù-lāi, īⁿ-tiong, chhân-ni̍h ê chhân-kap-á lóng sí.
<sup>14</sup> Lâng khioh in kui-tui, piàn-tōe lóng chhàu-bī.
<sup>15</sup> Hoat-ló khòaⁿ-kìⁿ tāi-chì ū khah-khoan, chiū ngī i ê sim, m̄-thiaⁿ in;  tú-tú chiàu Iâ-hô-hoa só͘ kóng ê.
<sup>16</sup> Iâ-hô-hoa tùi Mô͘-se kóng, Lí kā A-lûn kóng, Chhun-chhut lí ê koáiⁿ-á, phah tōe-ni̍h ê thô͘-hún, hō͘ i tī Ai-ki̍p piàn-tōe pìⁿ-chòe sat-bú.
<sup>17</sup> In chiū án-ni kiâⁿ;  A-lûn kia̍h koáiⁿ-á, chhun-chhiú phah tōe-ni̍h ê thô͘-hún, chiū tī lâng kap cheng-siⁿ ê seng-khu lóng ū sat-bú;  tōe-ni̍h ê thô͘-hún tī Ai-ki̍p piàn-tōe lóng piàn-chòe sat-bú.
<sup>18</sup> Phok-sū iā ēng in ê siâ-su̍t chiàu án-ni chòe, ài siⁿ-chhut sat-bú, chóng-sī bōe-ōe;  án-ni tī lâng kap cheng-siⁿ ê seng-khu lóng ū sat-bú.
<sup>19</sup> Phok-sū tùi Hoat-ló kóng, Che sī Siōng-tè ê chhiú-tōaⁿ;  Hoat-ló ê sim ngī, m̄-thiaⁿ in;  tú-tú chiàu Iâ-hô-hoa só͘ kóng ê.
<sup>20</sup> Iâ-hô-hoa kā Mô͘-se kóng, Lí chheng-chá khí-lâi;  khòaⁿ ah, Hoat-ló beh kàu chúi-piⁿ;  lí khiā tī i ê bīn-thâu-chêng, kā i kóng, Iâ-hô-hoa án-ni kóng, Chún Góa ê peh-sìⁿ khì, thang ho̍k-sāi Góa.
<sup>21</sup> Lí nā m̄-chún Góa ê peh-sìⁿ khì, Góa beh chhe kui-tīn ê hô͘-sîn kàu tī lí, kap lí ê jîn-sîn, í-ki̍p lí ê peh-sìⁿ, iā beh ji̍p lí hiah-ê chhù;  koh Ai-ki̍p lâng ê chhù, kap in só͘ khiā-khí ê só͘-chāi, lóng beh ū kui-tīn ê hô͘-sîn móa-móa.
<sup>22</sup> Tng hit-ji̍t, Góa beh hun-piat Góa ê peh-sìⁿ só͘ khiā-khí ê Ko-san tōe, tī-hia bô beh ū kui-tīn ê hô͘-sîn;  thang hō͘ lí chai Góa tī thiⁿ-ē-tiong chòe Iâ-hô-hoa.
<sup>23</sup> Góa beh hun-piat Góa ê peh-sìⁿ kap lí ê peh-sìⁿ;  bîn-á-chài beh ū chit-ê sîn-jiah.
<sup>24</sup> Iâ-hô-hoa án-ni kiâⁿ; chiū ū hô͘-sîn kui tōa-tīn lâi ji̍p Hoat-ló ê kiong-tiān kap i ê jîn-sîn ê chhù, kap Ai-ki̍p choân-tōe;  tōe in-ūi chit-ê kui-tīn ê hô͘-sîn siū pāi-hoāi.
<sup>25</sup> Hoat-ló kiò Mô͘-se, A-lûn lâi, kóng, Lín khì, tī chit-ê tōe chè-sū lín ê Siōng-tè.
<sup>26</sup> Mô͘-se kóng, Án-ni kiâⁿ bô ha̍p-gî;  in-ūi goán beh ēng Ai-ki̍p lâng só͘ iàm-ò͘ⁿ ê mi̍h chè-sū Iâ-hô-hoa, goán ê Siōng-tè;  goán nā tī Ai-ki̍p lâng ê ba̍k-chiu-chêng, ēng in só͘ iàm-ò͘ⁿ ê mi̍h lâi hiàn-chè, in kiám bô beh ēng chio̍h-thâu tìm goán mah?
<sup>27</sup> Goán beh khì khòng-iá, kiâⁿ saⁿ-ji̍t ê lō͘-chām, chè-sū goán ê Siōng-tè Iâ-hô-hoa, chiàu I só͘ beh hoan-hù goán.
<sup>28</sup> Hoat-ló kóng, Góa beh chún lín khì, tī khòng-iá chè-sū Iâ-hô-hoa lín ê Siōng-tè;  to̍k-to̍k m̄-thang khì hn̄g;  lín tio̍h thòe góa kî-tó.
<sup>29</sup> Mô͘-se kóng, Góa beh tùi lí chia chhut-khì iā beh kiû Iâ-hô-hoa hō͘ kui-tīn ê hô͘-sîn bîn-á-ji̍t lī-khui Hoat-ló, kap i ê jîn-sîn, í-ki̍p i ê peh-sìⁿ;  chóng-sī Hoat-ló m̄-thang koh khúi-chà, m̄-chún peh-sìⁿ khì chè-sū Iâ-hô-hoa.
<sup>30</sup> Mô͘-se chiū tùi Hoat-ló hia chhut-khì, kî-tó Iâ-hô-hoa.
<sup>31</sup> Iâ-hô-hoa chiū chiàu Mô͘-se ê ōe kiâⁿ, hō͘ kui-tīn ê hô͘-sîn lī-khui Hoat-ló, kap i ê jîn-sîn, í-ki̍p i ê peh-sìⁿ;  bô lâu chi̍t-chiah.
<sup>32</sup> Chit-pái Hoat-ló koh ngī i ê sim, m̄-chún peh-sìⁿ khì.

</p></div></div><div class="p_outer"><div class="p_left"> <div class="chap">=== 出埃及記 · 第 9 章 ===</div><p>
<sup>1</sup> 耶和華對摩西講：你入去見法老，kā伊講：耶和華，希伯來人ê上帝，án-ni講：Tio̍h准我ê百姓去，thang服事我。
<sup>2</sup> 你若m̄肯hō͘ in去，猶原勉強留in，
<sup>3</sup> 看ah，耶和華ê手beh伸tī你田裡ê cheng-siⁿ、馬、驢、駱駝、牛群、羊群；beh有重ê瘟疫。
<sup>4</sup> 耶和華beh分別以色列ê cheng-siⁿ kap埃及ê cheng-siⁿ；凡若屬以色列人ê，無死一隻。
<sup>5</sup> 耶和華就定tio̍h時期，講：明á日耶和華beh tī chit-ê地行chit-ê事。
<sup>6</sup> 隔日耶和華就行chit-ê事；埃及ê cheng-siⁿ lóng總死；總是以色列人ê cheng-siⁿ lóng無死一隻。
<sup>7</sup> 法老差人去，看ah，以色列人ê cheng-siⁿ，連一隻也無死。總是法老ê心固執，m̄准百姓去。
<sup>8</sup> 耶和華對摩西、亞倫講：Lín tio̍h put 幾nā phóng爐裡ê火灰，摩西tio̍h tī法老ê面前ǹg天掖(iā)去；
<sup>9</sup> beh tī埃及全地變做塵埃；tī埃及全地，tī人kap cheng-siⁿ ê身軀，lóng生粒á，成做瘡。
<sup>10</sup> In就put爐裡ê火灰，khiā tī法老ê面前；摩西ǹg天掖去，就tī人kap cheng-siⁿ ê身軀生粒á，成做瘡。
<sup>11</sup> 博士因為粒á tī摩西ê面前khiā-bōe-tiâu；因為博士kap一切埃及人ê身軀lóng有hit號粒á。
<sup>12</sup> 耶和華hō͘法老ê心硬，致到m̄聽in；tú-tú照耶和華對摩西所講ê。
<sup>13</sup> 耶和華對摩西講：你清早起來，khiā tī法老ê面前kā伊講：耶和華，希伯來人ê上帝，án-ni講：Tio̍h准我ê百姓去，hō͘ in thang服事我。
<sup>14</sup> 因為chit一pái我beh hō͘我一切ê災禍到tī你ê心，kap你ê人臣，以及你ê百姓，hō͘你知tī普天下無一個ōe比並我。
<sup>15</sup> 我若伸手，用瘟疫攻擊你kap你ê百姓，你就已經滅tī地上；
<sup>16</sup> 總是我hō͘你khiā在，是tiâu故意beh用你顯明我ê大權能，hō͘我ê名報揚tī遍地上。
<sup>17</sup> 你iáu-kú對我ê百姓自高，m̄准in去mah？
<sup>18</sup> 看ah，明á日將近chit時，我beh落大雹，tùi埃及開國以來bē-bat有án-ni。
<sup>19</sup> Taⁿ你tio̍h差人，將你ê cheng-siⁿ kap你田裡一切所有ê，逼in入來；凡若tī田裡，無收tò來家裡ê，無論人kap cheng-siⁿ，雹beh落tī in ê身上，in就beh死。
<sup>20</sup> 法老人臣ê中間，驚畏耶和華ê話ê，就hō͘伊ê奴僕kap cheng-siⁿ走入厝內；
<sup>21</sup> 總是hit-ê無掠耶和華ê會做要緊ê，就將伊ê奴僕kap cheng-siⁿ留tī田裡。
<sup>22</sup> 耶和華對摩西講：你ǹg天伸手，hō͘雹落tī埃及ê遍地，phah人kap cheng-siⁿ，以及田裡ê菜蔬，thong埃及地lóng án-ni。
<sup>23</sup> 摩西ǹg天伸出伊ê柺á，耶和華就起雷落雹，有火行tī地面上；耶和華落雹tī埃及地。
<sup>24</sup> Tùi án-ni，有雹，也有火chham tī雹ê內面，真厲害；tùi埃及開國以來遍地未bat有án-ni。
<sup>25</sup> Tī埃及遍地，見若tī田裡ê，無論人á是cheng-siⁿ，lóng hō͘雹phah；雹也phah田裡一切ê菜蔬，koh phah折田裡一切ê樹木。
<sup>26</sup> 獨獨tī以色列人所tiàm ê Ko-san地無落雹。
<sup>27</sup> 法老差人叫摩西、亞倫來，kā in講：Chit一pái我有犯罪；耶和華是公義，我kap我ê百姓是pháiⁿ。
<sup>28</sup> Taⁿ chiah-ê 脆雷kap雹已經夠額lah；求lín祈禱耶和華；我就准lín去，m̄免koh tiàm chia。
<sup>29</sup> 摩西kā伊講：我一下出城就beh ǹg耶和華kia̍h起我雙支手；雷beh soah，雹也無koh落；hō͘你知全地lóng屬tī耶和華。
<sup>30</sup> 總是論到你kap你ê人臣，我知lín iáu是無驚畏耶和華上帝。
<sup>31</sup> Hit時麻kap大麥受phah-pháiⁿ；因為大麥已經出穗，麻也開花。
<sup>32</sup> 獨獨小麥kap粗麥無受phah-pháiⁿ；因為猶未大叢。
<sup>33</sup> 摩西離開法老出城，kia̍h起雙手ǹg耶和華，雷kap雹就soah，雨也無koh piàⁿ落地。
<sup>34</sup> 法老看見雨、雹，kap雷lóng soah，就益發犯罪；伊kap伊ê人臣lóng硬心。
<sup>35</sup> 法老心硬，m̄准以色列人去，tú-tú照耶和華託摩西所講ê。

</p></div><div class="p_right"><div class="chap">=== 出埃及記 · 第 9 章 ===</div><p>
<sup>1</sup> Iâ-hô-hoa tùi Mô͘-se kóng, Lí ji̍p-khì kìⁿ Hoat-ló, kā i kóng, Iâ-hô-hoa, Hi-pek-lâi lâng ê Siōng-tè, án-ni kóng, Tio̍h chún Góa ê peh-sìⁿ khì, thang ho̍k-sāi Góa.
<sup>2</sup> Lí nā m̄-khéng hō͘ in khì, iû-goân bián-kióng lâu in,
<sup>3</sup> khòaⁿ ah, Iâ-hô-hoa ê chhiú beh chhun tī lí chhân-ni̍h ê cheng-siⁿ, bé, lû, lo̍k-tô, gû-kûn, iûⁿ-kûn;  beh ū tāng ê un-e̍k.
<sup>4</sup> Iâ-hô-hoa beh hun-piat Í-sek-lia̍t ê cheng-siⁿ kap Ai-ki̍p ê cheng-siⁿ;  hoān-nā sio̍k Í-sek-lia̍t lâng ê, bô sí chi̍t-chiah.
<sup>5</sup> Iâ-hô-hoa chiū tiāⁿ-tio̍h sî-kî, kóng, Bîn-á-ji̍t Iâ-hô-hoa beh tī chit-ê tōe kiâⁿ chit-ê sū.
<sup>6</sup> Keh-ji̍t Iâ-hô-hoa chiū kiâⁿ chit-ê sū;  Ai-ki̍p ê cheng-siⁿ lóng-chóng sí;  chóng-sī Í-sek-lia̍t lâng ê cheng-siⁿ lóng bô sí chi̍t-chiah.
<sup>7</sup> Hoat-ló chhe lâng khì, khòaⁿ ah, Í-sek-lia̍t lâng ê cheng-siⁿ, liân chi̍t-chiah iā bô sí.  Chóng-sī Hoat-ló ê sim kò͘-chip, m̄-chún peh-sìⁿ khì.
<sup>8</sup> Iâ-hô-hoa tùi Mô͘-se, A-lûn kóng, Lín tio̍h put kúi-nā phóng lô͘-ni̍h ê hé-hu, Mô͘-se tio̍h tī Hoat-ló ê bīn-chêng ǹg-thiⁿ iā-khì;
<sup>9</sup> beh tī Ai-ki̍p choân-tōe pìⁿ-chòe tîn-ai;  tī Ai-ki̍p choân-tōe, tī lâng kap cheng-siⁿ ê seng-khu, lóng siⁿ lia̍p-á, chiâⁿ-chòe chhng.
<sup>10</sup> In chiū put lô͘-ni̍h ê hé-hu, khiā tī Hoat-ló ê bīn-chêng;  Mô͘-se ǹg-thiⁿ iā-khì, chiū tī lâng kap cheng-siⁿ ê seng-khu siⁿ lia̍p-á, chiâⁿ-chòe chhng.
<sup>11</sup> Phok-sū in-ūi lia̍p-á tī Mô͘-se ê bīn-chêng khiā-bōe-tiâu;  in-ūi phok-sū kap it-chhè Ai-ki̍p lâng ê seng-khu lóng ū hit-hō lia̍p-á.
<sup>12</sup> Iâ-hô-hoa hō͘ Hoat-ló ê sim ngī, tì-kàu m̄-thiaⁿ in;  tú-tú chiàu Iâ-hô-hoa tùi Mô͘-se só͘ kóng ê.
<sup>13</sup> Iâ-hô-hoa tùi Mô͘-se kóng, Lí chheng-chá khí-lâi, khiā tī Hoat-ló ê bīn-chêng kā i kóng, Iâ-hô-hoa, Hi-pek-lâi lâng ê Siōng-tè, án-ni kóng, Tio̍h chún Góa ê peh-sìⁿ khì, hō͘ in thang ho̍k-sāi Góa.
<sup>14</sup> In-ūi chit-chi̍t-pái Góa beh hō͘ Góa it-chhè ê chai-ē kàu tī lí ê sim, kap lí ê jîn-sîn, í-ki̍p lí ê peh-sìⁿ, hō͘ lí chai tī phó͘-thiⁿ-ē bô chi̍t-ê ōe pí-phēng Góa.
<sup>15</sup> Góa nā chhun-chhiú, ēng un-e̍k kong-kek lí kap lí ê peh-sìⁿ, lí chiū í-keng bia̍t tī tōe-chiūⁿ;
<sup>16</sup> chóng-sī Góa hō͘ lí khiā-chāi, sī tiâu-kò͘-ì beh ēng lí hián-bêng Góa ê tōa koân-lêng, hō͘ Góa ê miâ pò-iông tī piàn-tōe-chiūⁿ.
<sup>17</sup> Lí iáu-kú tùi Góa ê peh-sìⁿ chū-ko, m̄-chún in khì mah?
<sup>18</sup> Khòaⁿ ah, bîn-á-ji̍t chiong-kūn chit-sî, Góa beh lo̍h tōa-pha̍uh, tùi Ai-ki̍p khai-kok í-lâi bē-bat ū án-ni.
<sup>19</sup> Taⁿ lí tio̍h chhe lâng, chiong lí ê cheng-siⁿ kap lí chhân-ni̍h it-chhè só͘-ū-ê, pek in ji̍p-lâi;  hoān-nā tī chhân-ni̍h, bô siu tò-lâi ke-ni̍h-ê, bô-lūn lâng kap cheng-siⁿ, pha̍uh beh lo̍h tī in ê sin-chiūⁿ, in chiū beh sí.
<sup>20</sup> Hoat-ló jîn-sîn ê tiong-kan, kiaⁿ-ùi Iâ-hô-hoa ê ōe ê, chiū hō͘ i ê lô͘-po̍k kap cheng-siⁿ cháu ji̍p chhù-lāi;
<sup>21</sup> chóng-sī hit-ê bô lia̍h Iâ-hô-hoa ê ōe chòe iàu-kín ê, chiū chiong i ê lô͘-po̍k kap cheng-siⁿ lâu tī chhân-ni̍h.
<sup>22</sup> Iâ-hô-hoa tùi Mô͘-se kóng, Lí ǹg-thiⁿ chhun-chhiú, hō͘ pha̍uh lo̍h tī Ai-ki̍p ê piàn-tōe, phah lâng kap cheng-siⁿ, í-ki̍p chhân-ni̍h ê chhài-soe, thong Ai-ki̍p tōe lóng án-ni.
<sup>23</sup> Mô͘-se ǹg-thiⁿ chhun-chhut i ê koáiⁿ-á, Iâ-hô-hoa chiū khí-lûi lo̍h-pha̍uh, ū hé kiâⁿ tī tōe-bīn-chiūⁿ;  Iâ-hô-hoa lo̍h-pha̍uh tī Ai-ki̍p tōe.
<sup>24</sup> Tùi án-ni ū pha̍uh , iā ū hé chham tī pha̍uh ê lāi-bīn, chin lī-hāi;  tùi Ai-ki̍p khai-kok í-lâi piàn-tōe bē bat ū án-ni.
<sup>25</sup> Tī Ai-ki̍p piàn-tōe, kìⁿ-nā tī chhân-ni̍h-ê, bô-lūn lâng á-sī cheng-siⁿ, lóng hō͘ pha̍uh phah;  pha̍uh iā phah chhân-ni̍h it-chhè ê chhài-soe, koh phah-chi̍h chhân-ni̍h it-chhè ê chhiū-ba̍k.
<sup>26</sup> To̍k-to̍k tī Í-sek-lia̍t lâng só͘ tiàm ê Ko-san tōe bô lo̍h-pha̍uh.
<sup>27</sup> Hoat-ló chhe lâng kiò Mô͘-se, A-lûn lâi, kā in kóng, Chit-chi̍t-pái góa ū hoān-chōe;  Iâ-hô-hoa sī kong-gī, góa kap góa ê peh-sìⁿ sī pháiⁿ.
<sup>28</sup> Taⁿ chiah-ê chhè-lûi kap pha̍uh í-keng kàu-gia̍h lah;  kiû lín kî-tó Iâ-hô-hoa;  góa chiū chún lín khì, m̄-bián koh tiàm chia.
<sup>29</sup> Mô͘-se kā i kóng, Góa chi̍t-ē chhut-siâⁿ chiū beh ǹg Iâ-hô-hoa kia̍h-khí góa siang ki chhiú;  lûi beh soah, pha̍uh iā bô koh lo̍h;  hō͘ lí chai choân-tōe lóng sio̍k tī Iâ-hô-hoa.
<sup>30</sup> Chóng-sī lūn-kàu lí kap lí ê jîn-sîn, góa chai lín iáu sī bô kiaⁿ-ùi Iâ-hô-hoa Siōng-tè.
<sup>31</sup> Hit-sî môa kap tōa-be̍h siū phah-pháiⁿ;  in-ūi tōa-be̍h í-keng chhut-sūi, môa iā khui-hoe.
<sup>32</sup> To̍k-to̍k sió-be̍h kap chho͘-be̍h bô siū phah-pháiⁿ;  in-ūi iáu-bē tōa-châng.
<sup>33</sup> Mô͘-se lī-khui Hoat-ló chhut-siâⁿ, kia̍h-khí siang-chhiú ǹg Iâ-hô-hoa, lûi kap pha̍uh chiū soah, hō͘ iā bô koh piàⁿ-lo̍h tōe.
<sup>34</sup> Hoat-ló khòaⁿ-kìⁿ hō͘, pha̍uh, kap lûi lóng soah, chiū it-hoat hoān-chōe;  i kap i ê jîn-sîn lóng ngī-sim.
<sup>35</sup> Hoat-ló sim ngī, m̄-chún Í-sek-lia̍t lâng khì, tú-tú chiàu Iâ-hô-hoa thok Mô͘-se só͘ kóng ê.

</p></div></div><div class="p_outer"><div class="p_left"> <div class="chap">=== 出埃及記 · 第 10 章 ===</div><p>
<sup>1</sup> 耶和華對摩西講：你入去見法老；因為我已經hō͘伊ê心，kap伊ê人臣ê心，剛硬，thang hō͘我顯明我chiah-ê神蹟tī in中間；
<sup>2</sup> 也beh hō͘你將我所做tī埃及ê事，kap我tī in中間所行chiah-ê神蹟，傳hō͘你ê kiáⁿ kap你ê孫聽，thang hō͘ lín知我是耶和華。
<sup>3</sup> 摩西、亞倫就去見法老，kā伊講：耶和華，希伯來人ê上帝，án-ni講：你tī我ê面前m̄肯家己謙卑，beh到甚麼時ah？tio̍h准我ê百姓去，hō͘ in服事我。
<sup>4</sup> 你若m̄肯hō͘我ê百姓去，看ah，明á日我beh hō͘草蜢入你ê境內；
<sup>5</sup> in beh遮蓋地面，致到bōe看見土；koh beh食hit-ê tùi災禍所chhun ê，就是雹所phah無了ê；也beh食田裡為lín所發一切ê樹木；
<sup>6</sup> 草蜢beh充滿你ê厝，kap你ê眾人臣ê厝，以及一切埃及人ê厝，對你ê老父kap你ê祖公出世到taⁿ，bē-bat看見án-ni。摩西就oa̍t-tńg身，離開法老出去。
<sup>7</sup> 法老ê人臣對伊講，Chit人做咱ê羅網，beh到甚麼時ah？Tio̍h 准chiah-ê人去服事耶和華in ê上帝；埃及已經敗壞，你kiám m̄知mah？
<sup>8</sup> Tùi án-ni，摩西、亞倫受召倒tńg來見法老；法老kā in講：lín去服事耶和華lín ê上帝；獨獨hiah-ê beh去ê，是甚麼號人ah？
<sup>9</sup> 摩西講：阮beh kap阮ê少年人老人去，也beh tòa阮ê kiáⁿ cha-bó͘-kiáⁿ，kap阮ê羊群牛群做一下去；因為阮tio̍h守耶和華ê節。
<sup>10</sup> 法老對in講：好lah，我准lín kap lín ê gín-á去lah，願耶和華kap lín tī-teh；lín tio̍h謹慎，災禍tī lín目睭前lah；
<sup>11</sup> án-ni bōe做得；lín chiah-ê大人thang去服事耶和華，因為這是lín所求ê。就tùi法老ê面前趕in出去。
<sup>12</sup> 耶和華kā摩西講：你伸手kí埃及地，hō͘草蜢上來埃及地，食地裡一切ê菜蔬，就是雹phah無了ê。
<sup>13</sup> 摩西就伸伊ê柺á，kí埃及地；耶和華就hō͘東風thong日thong暝吹tī地裡；到明á早起，東風就將草蜢吹來。
<sup>14</sup> 草蜢上來埃及遍地，歇tī埃及ê四境，厲害到極；從前無有án-ni ê草蜢，以後也無beh án-ni；
<sup>15</sup> 因為in遮蓋全地，致到地lóng烏暗；koh食地上一切ê菜蔬，kap樹裡ê果子，雹所phah無了ê。埃及遍地，無論樹木，á是田裡ê菜蔬，無留一項青翠ê物。
<sup>16</sup> Tùi án-ni，法老趕緊叫摩西、亞倫來，講：我得罪lín ê上帝耶和華，也得罪lín。
<sup>17</sup> Taⁿ求你，kan-ta chiT一pái赦免我ê罪，求lín ê上帝耶和華，hō͘我脫離chiT一pái ê死無。
<sup>18</sup> 摩西就離開法老，去求耶和華。
<sup>19</sup> 耶和華就tńg真透ê西風將草蜢吹起來，趕入紅海；tī埃及ê四境無留一隻草蜢。
<sup>20</sup> 總是耶和華hō͘法老ê心硬，m̄准以色列人去。
<sup>21</sup> 耶和華kā摩西講：你伸手ǹg天，hō͘埃及地烏暗，chit-ê烏暗到能摸得。
<sup>22</sup> 摩西就伸手ǹg天，埃及遍地就三日久烏烏暗暗；
<sup>23</sup> 三日久人bōe看見人，也無起來離開伊ê所在；獨獨以色列人ê厝lóng有光。
<sup>24</sup> 法老就叫摩西來講：lín去服事耶和華，獨獨是lín ê羊群牛群tio̍h留teh，lín ê gín-á就thang kap lín相kap去。
<sup>25</sup> 摩西講：你也tio̍h將牲禮kap燒祭ê物交阮ê手，hō͘阮thang祭祀耶和華阮ê上帝。
<sup>26</sup> 阮ê cheng-siⁿ也tio̍h kap阮去，連一隻也m̄留teh；因為阮tio̍h tùi hit中間取伊，來服事耶和華阮ê上帝；koh阮猶未到hia m̄知tio̍h用甚麼服事耶和華。
<sup>27</sup> 總是耶和華hō͘法老ê心硬，m̄肯hō͘ in去。
<sup>28</sup> 法老kā摩西講：你tio̍h離開我去；你tio̍h謹慎家己，m̄-thang koh見我ê面；因為你見我ê面，hit日你會死。
<sup>29</sup> 摩西講：你án-ni講：好；我無beh koh見你ê面lah。

</p></div><div class="p_right"><div class="chap">=== 出埃及記 · 第 10 章 ===</div><p>
<sup>1</sup> Iâ-hô-hoa tùi Mô͘-se kóng, Lí ji̍p-khì kìⁿ Hoat-ló;  in-ūi Góa í-keng hō͘ i ê sim, kap i ê jîn-sîn ê sim, kong-ngī, thang hō͘ Góa hián-bêng Góa chiah-ê sîn-jiah tī in tiong-kan;
<sup>2</sup> iā beh hō͘ lí chiong Góa só͘ chòe tī Ai-ki̍p ê sū, kap Góa tī in tiong-kan só͘ kiâⁿ chiah-ê sîn-jiah, thoân hō͘ lí ê kiáⁿ kap lí ê sun thiaⁿ, thang hō͘ lín chai Góa sī Iâ-hô-hoa.
<sup>3</sup> Mô͘-se, A-lûn chiū khì kìⁿ Hoat-ló, kā i kóng, Iâ-hô-hoa, Hi-pek-lâi lâng ê Siōng-tè, án-ni kóng, Lí tī Góa ê bīn-chêng m̄-khéng ka-kī khiam-pi, beh kàu sím-mi̍h sî ah?  tio̍h chún Góa ê peh-sìⁿ khì, hō͘ in ho̍k-sāi Góa.
<sup>4</sup> Lí nā m̄-khéng hō͘ Góa ê peh-sìⁿ khì, khòaⁿ ah, bîn-á-ji̍t Góa beh hō͘ chháu-meh ji̍p lí ê kéng-lāi;
<sup>5</sup> in beh jia-khàm tōe-bīn, tì-kàu bōe khòaⁿ-kìⁿ thô͘;  koh beh chia̍h hit-ê tùi chai-ē só͘-chhun-ê, chiū-sī pha̍uh só͘ phah bô liáu ê;  iā beh chia̍h chhân-ni̍h ūi lín só͘ hoat it-chhè ê chhiū-ba̍k;
<sup>6</sup> chháu-meh beh chhiong-móa lí ê chhù, kap lí ê chèng jîn-sîn ê chhù, í-ki̍p it-chhè Ai-ki̍p lâng ê chhù, tùi lí ê lāu-pē kap lí ê chó͘-kong chhut-sì kàu taⁿ, bē-bat khòaⁿ-kìⁿ án-ni.  Mô͘-se chiū oa̍t-tńg-sin, lī-khui Hoat-ló chhut-khì.
<sup>7</sup> Hoat-ló ê jîn-sîn tùi i kóng, Chit lâng chòe lán ê lô-bāng, beh kàu sím-mi̍h sî ah?  tio̍h chún chiah-ê lâng khì ho̍k-sāi Iâ-hô-hoa in ê Siōng-tè;  Ai-ki̍p í-keng pāi-hoāi, lí kiám m̄-chai mah?
<sup>8</sup> Tùi án-ni, Mô͘-se, A-lûn siū tiàu tò-tńg-lâi kìⁿ Hoat-ló;  Hoat-ló kā in kóng, Lín khì ho̍k-sāi Iâ-hô-hoa lín ê Siōng-tè;  to̍k-to̍k hiah-ê beh-khì-ê, sī sím-mi̍h hō lâng ah?
<sup>9</sup> Mô͘-se kóng, Goán beh kap goán ê siàu-liân lâng lāu-lâng khì, iā beh tòa goán ê kiáⁿ cha-bó͘-kiáⁿ, kap goán ê iûⁿ-kûn gû-kûn chòe chi̍t-ē khì;  in-ūi goán tio̍h siú Iâ-hô-hoa ê choeh.
<sup>10</sup> Hoat-ló tùi in kóng, Hó-lah, góa chún lín kap lín ê gín-á khì lah, goān Iâ-hô-hoa kap lín tī-teh;  lín tio̍h kín-sīn, chai-ē tī lín ba̍k-chiu-chêng lah;
<sup>11</sup> án-ni bōe-chòe-tit;  lín chiah-ê tōa-lâng thang khì ho̍k-sāi Iâ-hô-hoa, in-ūi che sī lín só͘ kiû ê.  Chiū tùi Hoat-ló ê bīn-chêng kóaⁿ in chhut-khì.
<sup>12</sup> Iâ-hô-hoa kā Mô͘-se kóng, Lí chhun-chhiú kí Ai-ki̍p tōe, hō͘ chháu-meh chiūⁿ-lâi Ai-ki̍p tōe, chia̍h tōe-ni̍h it-chhè ê chhài-soe, chiū-sī pha̍uh phah bô liáu ê.
<sup>13</sup> Mô͘-se chiū chhun i ê koáiⁿ-á, kí Ai-ki̍p tōe;  Iâ-hô-hoa chiū hō͘ tang-hong thong-ji̍t thong-mî chhe tī tōe-ni̍h; kàu bîn-á-chá-khí, tang-hong chiū chiong chháu-meh chhe-lâi.
<sup>14</sup> Chháu-meh chiūⁿ-lâi Ai-ki̍p piàn-tōe, hioh tī Ai-ki̍p ê sì-kéng, lī-hāi kàu-ke̍k;  chiông-chêng bô ū án-ni ê chháu-meh, í-āu iā bô beh án-ni;
<sup>15</sup> in-ūi in jia-khàm choân-tōe, tì-kàu tōe lóng o͘-àm;  koh chia̍h tōe-chiūⁿ it-chhè ê chhài-soe, kap chhiū-ni̍h ê ké-chí, pha̍uh só͘ phah bô liáu ê.  Ai-ki̍p piàn-tōe, bô-lūn chhiū-ba̍k, á-sī chhân-ni̍h ê chhài-soe, bô lâu chi̍t-hāng chhiⁿ-chhùi ê mi̍h.
<sup>16</sup> Tùi án-ni Hoat-ló kóaⁿ-kín kiò Mô͘-se, A-lûn lâi, kóng, Góa tek-chōe lín ê Siōng-tè Iâ-hô-hoa, iā tek-chōe lín.
<sup>17</sup> Taⁿ kiû lí, kan-ta chit-chi̍t-pái sià-bián góa ê chōe, kiû lín ê Siōng-tè Iâ-hô-hoa, hō͘ góa thoat-lī chit-chi̍t-pái ê sí-bô.
<sup>18</sup> Mô͘-se chiū lī-khui Hoat-ló, khì kiû Iâ-hô-hoa.
<sup>19</sup> Iâ-hô-hoa chiū tńg chin-thàu ê sai-hong chiong chháu-meh chhe-khí-lâi, kóaⁿ-ji̍p Âng-hái;  tī Ai-ki̍p ê sì-kéng bô lâu chi̍t-chiah chháu-meh.
<sup>20</sup> Chóng-sī Iâ-hô-hoa hō͘ Hoat-ló ê sim ngī, m̄-chún Í-sek-lia̍t lâng khì.
<sup>21</sup> Iâ-hô-hoa kā Mô͘-se kóng, Lí chhun-chhiú ǹg-thiⁿ, hō͘ Ai-ki̍p tōe o͘-àm, chit-ê o͘-àm kàu ōe-bong-tit.
<sup>22</sup> Mô͘-se chiū chhun-chhiú ǹg thiⁿ, Ai-ki̍p piàn-tōe chiū saⁿ-ji̍t kú o͘-o͘ àm-àm;
<sup>23</sup> saⁿ-ji̍t kú lâng bōe khòaⁿ-kìⁿ lâng, iā bô khí-lâi lī-khui i ê só͘-chāi;  to̍k-to̍k Í-sek-lia̍t lâng ê chhù lóng ū kng.
<sup>24</sup> Hoat-ló chiū kiò Mô͘-se lâi kóng, Lín khì ho̍k-sāi Iâ-hô-hoa, to̍k-to̍k sī lín ê iûⁿ-kûn gû-kûn tio̍h lâu-teh, lín ê gín-á chiū thang kap lín saⁿ-kap khì.
<sup>25</sup> Mô͘-se kóng, Lí iā tio̍h chiong seng-lé kap sio-chè ê mi̍h kau goán ê chhiú, hō͘ goán thang chè-sū Iâ-hô-hoa goán ê Siōng-tè.
<sup>26</sup> Goán ê cheng-siⁿ iā tio̍h kap goán khì, liân chi̍t-chiah iā m̄ lâu-teh;  in-ūi goán tio̍h tùi hit tiong-kan chhú i, lâi ho̍k-sāi Iâ-hô-hoa goán ê Siōng-tè;  koh goán iáu-bē kàu hia m̄-chai tio̍h ēng sím-mi̍h ho̍k-sāi Iâ-hô-hoa.
<sup>27</sup> Chóng-sī Iâ-hô-hoa hō͘ Hoat-ló ê sim ngī, m̄-khéng hō͘ in khì.
<sup>28</sup> Hoat-ló kā Mô͘-se kóng, Lí tio̍h lī-khui góa khì;  lí tio̍h kín-sīn ka-kī, m̄-thang koh kìⁿ góa ê bīn;  in-ūi lí kìⁿ góa ê bīn, hit-ji̍t lí ōe sí.
<sup>29</sup> Mô͘-se kóng, Lí án-ni kóng, hó;  góa bô beh koh kìⁿ lí ê bīn lah.

</p></div></div><div class="p_outer"><div class="p_left"> <div class="chap">=== 出埃及記 · 第 11 章 ===</div><p>
<sup>1</sup> 耶和華kā摩西講：我beh koh hō͘一項災禍到tī法老kap埃及，然後伊beh 准lín離開chia；伊准lín去ê時beh趕lín lóng tùi chia出去。
<sup>2</sup> 你tio̍h傳hō͘百姓聽，hō͘ in男女ta̍k人tùi in ê厝邊討金器、銀器。
<sup>3</sup> 耶和華hō͘百姓得tio̍h恩典tī埃及人ê面前；koh摩西chit人tī埃及地，tī法老人臣ê目睭中，kap百姓ê目睭中，看做尊大。
<sup>4</sup> 摩西講：耶和華án-ni講：約略半暝，我beh出去遍行埃及。
<sup>5</sup> 見若tī埃及地ê大kiáⁿ，tùi坐位ê法老ê大kiáⁿ，到tī挨磨(oe-bō)ê女婢ê大kiáⁿ，kap一切ê cheng-siⁿ頭水生ê，lóng beh死。
<sup>6</sup> 埃及遍地beh有大啼哭ê聲，從[將]前未bat有án-ni，後來也無koh án-ni。
<sup>7</sup> 論到以色列中，無論是人是cheng-siⁿ，連狗也m̄敢吠in；hō͘ lín知耶和華tī埃及人kap以色列人ê中間有分別in。
<sup>8</sup> 你hiah-ê人臣，lóng beh落來見我，仆(phak)tī我面前，講：求你kap跟tè你ê百姓lóng出去；然後我beh出去。Tùi án-ni，摩西大受氣，離開法老出去。
<sup>9</sup> 耶和華kā摩西講：法老無beh聽lín，hō͘我ê奇事tī埃及地加添ná chōe。
<sup>10</sup> 摩西、亞倫tī法老ê面前行這一切ê奇事；總是耶和華hō͘法老ê心硬，m̄准以色列人離開伊ê地。

</p></div><div class="p_right"><div class="chap">=== 出埃及記 · 第 11 章 ===</div><p>
<sup>1</sup> Iâ-hô-hoa kā Mô͘-se kóng, Góa beh koh hō͘ chi̍t-hāng chai-ē kàu tī Hoat-ló kap Ai-ki̍p, jiân-āu i beh chún lín lī-khui chia;  i chún lín khì ê sî beh kóaⁿ lín lóng tùi chia chhut-khì.
<sup>2</sup> Lí tio̍h thoân hō͘ peh-sìⁿ thiaⁿ, hō͘ in lâm-lú ta̍k-lâng tùi in ê chhù-piⁿ thó kim-khì, gûn-khì.
<sup>3</sup> Iâ-hô-hoa hō͘ peh-sìⁿ tit-tio̍h un-tián tī Ai-ki̍p lâng ê bīn-chêng;  koh Mô͘-se chit-lâng tī Ai-ki̍p tōe, tī Hoat-ló jîn-sîn ê ba̍k-chiu-tiong, kap peh-sìⁿ ê ba̍k-chiu-tiong, khòaⁿ-chòe chun-tōa.
<sup>4</sup> Mô͘-se kóng, Iâ-hô-hoa án-ni kóng, Iok-lio̍k pòaⁿ-mî, Góa beh chhut-khì piàn kiâⁿ Ai-ki̍p.
<sup>5</sup> Kìⁿ-nā tī Ai-ki̍p tōe ê tōa-kiáⁿ, tùi chē-ūi ê Hoat-ló ê tōa-kiáⁿ, kàu tī oe-bō ê lú-pī ê tōa-kiáⁿ, kap it-chhè ê cheng-siⁿ thâu-chúi-siⁿ-ê, lóng beh sí.
<sup>6</sup> Ai-ki̍p piàn-tōe beh ū tōa thî-khàu ê siaⁿ, chiông[chiong]-chêng bē bat ū án-ni, āu-lâi iā bô koh án-ni.
<sup>7</sup> Lūn-kàu Í-sek-lia̍t-tiong, bô-lūn sī lâng sī cheng-siⁿ, liân káu iā m̄-káⁿ pūi in;  hō͘ lín chai Iâ-hô-hoa tī Ai-ki̍p lâng kap Í-sek-lia̍t lâng ê tiong-kan ū hun-piat in.
<sup>8</sup> Lí hiah-ê jîn-sîn, lóng beh lo̍h lâi kìⁿ góa, phak tī góa bīn-chêng, kóng, Kiû lí kap kun-tè lí ê peh-sìⁿ lóng chhut-khì;  jiân-āu góa beh chhut-khì.  Tùi án-ni Mô͘-se tōa siū-khì, lī-khui Hoat-ló chhut-khì.
<sup>9</sup> Iâ-hô-hoa kā Mô͘-se kóng, Hoat-ló bô beh thiaⁿ lín, hō͘ Góa ê kî-sū tī Ai-ki̍p tōe ke-thiⁿ ná chōe.
<sup>10</sup> Mô͘-se, A-lûn tī Hoat-ló ê bīn-chêng kiâⁿ che it-chhè ê kî-sū;  chóng-sī Iâ-hô-hoa hō͘ Hoat-ló ê sim ngī, m̄-chún Í-sek-lia̍t lâng lī-khui i ê tōe.

</p></div></div><div class="p_outer"><div class="p_left"> <div class="chap">=== 出埃及記 · 第 12 章 ===</div><p>
<sup>1</sup> 耶和華tī埃及地對摩西、亞倫講：
<sup>2</sup> Chit月tio̍h做lín ê正月，做年年ê頭一月。
<sup>3</sup> Lín tio̍h對以色列ê全會講：本月初十日，ta̍k人tio̍h照老父ê家，取羊á，一家一隻。
<sup>4</sup> 若是一家 ê人siuⁿ少，一隻羊á食bōe了，伊tio̍h kap隔壁ê厝邊，照人額，相kap取一隻；lín備辦羊á，tio̍h按算ta̍k人所能食ê量。
<sup>5</sup> Lín ê羊á tio̍h無瑕疵ê，未滿年ê羊káng-á；lín tio̍h tùi綿羊中，á是山羊中，取伊，lóng thang；
<sup>6</sup> lín tio̍h留到本月十四日，黃昏ê時，以色列全會ê眾人tio̍h thâi羊á。
<sup>7</sup> In tio̍h 取淡薄血，抹tī食羊á hit間厝，雙pêng ê門khiā kap門楣。
<sup>8</sup> Hit暝tio̍h食羊á ê肉，用火pek伊，kap無酵餅、苦菜chham-teh食。
<sup>9</sup> M̄-thang生(chhiⁿ) 生食，決斷m̄-thang用水煮，tio̍h用火 pek；頭、腳，kap五臟lóng tio̍h食。
<sup>10</sup> Lóng m̄-thang 留隔早起，若留到隔早起tio̍h用火燒。
<sup>11</sup> Lín tio̍h án-ni食i；腰hâ帶，腳穿鞋，手kia̍h柺á，也tio̍h趕緊食；這是耶和華ê pôaⁿ過節。
<sup>12</sup> 因為hit暝我beh遍行埃及地，phah死埃及地一切頭上生ê，無論人kap cheng-siⁿ；koh beh審判埃及一切ê上帝(=神明)；我就是耶和華。
<sup>13</sup> Chit-ê血tī lín所khiā起ê厝，beh做lín ê記號；我一下看見chit-ê血，就tùi lín pôaⁿ過去；我phah埃及地ê時，災禍無到tī lín，來滅lín。
<sup>14</sup> Lín tio̍h用chit日做記念，守伊做耶和華ê節；lín tio̍h代代守chit-ê節，做永遠ê例。
<sup>15</sup> Lín tio̍h食無酵餅七日久；頭一日tio̍h tùi lín ta̍k間厝除去酵；因為tùi頭一日到第七日，凡若食有酵ê，beh tùi以色列中除去。
<sup>16</sup> 頭一日lín tio̍h有聖會，七日也tio̍h有聖會；chit兩日，除去備辦ta̍k人所tio̍h食ê以外，無論甚麼工 lóng m̄-thang做。
<sup>17</sup> Lín tio̍h守無酵節；因為我tú-tú tī hit日chhōa lín ê軍隊tùi埃及地出來；所以lín tio̍h守chit日，ta̍k世代做永遠ê例。
<sup>18</sup> Tùi正月十四ê-hng 到二一ê-hng，lín tio̍h食無酵餅。
<sup>19</sup> Tī lín ta̍k間厝，七日內m̄-thang有酵；因為見若食有酵ê物，無論是寄腳ê，á是本地ê，hit人tio̍h tùi以色列會中除去。
<sup>20</sup> 有酵ê物，lín lóng m̄-thang食；tī lín一切khiā起ê所在，tio̍h食無酵餅。
<sup>21</sup> 摩西就叫以色列眾長老來，kā in講：Lín ta̍k人tio̍h照家口取羊á，thâi伊做pôaⁿ過節。
<sup>22</sup> Lín tio̍h the̍h一把ê牛膝草，ùn盆內ê血，用盆內ê血抹門楣，kap雙pêng ê門khiā；lín無論甚麼人m̄-thang tùi伊ê厝出門，直到明á早起。
<sup>23</sup> 因為耶和華beh遍行，phah死埃及人；伊看見血tī門楣，kap雙pêng ê門khiā，耶和華就beh pôaⁿ過hit-ê門，m̄准滅性命ê入lín ê厝，來phah死lín。
<sup>24</sup> Chit-ê事，lín tio̍h守伊，做lín kap lín ê kiaⁿ孫永遠ê例。
<sup>25</sup> 後來lín到耶和華照伊所應允賞賜lín hit-ê地，就tio̍h守chit-ê禮。
<sup>26</sup> Lín ê kiáⁿ兒若問lín，為啥事行chit-ê禮？
<sup>27</sup> lín就tio̍h講：這是耶和華pôaⁿ過節ê祭；當以色列人tī埃及ê時，伊phah死埃及人，pôaⁿ過以色列人ê厝，救咱ta̍k家。 Tùi án-ni，百姓àⁿ頭敬拜。
<sup>28</sup> 以色列人就去án-ni行；耶和華所吩咐摩西、亞倫ê，in照án-ni行。
<sup>29</sup> 到半暝耶和華將埃及地所有ê大kiáⁿ，就是tùi坐位ê法老ê大kiáⁿ 到監犯ê大kiáⁿ，以及頭水生ê cheng-siⁿ，一盡thâi死。
<sup>30</sup> 法老kap一切ê人臣，kap埃及ê眾人，暝時lóng起來；tī埃及有大啼哭ê聲，因為無一家無死人。
<sup>31</sup> 法老透暝召摩西、亞倫講：起來，kap以色列人tio̍h tùi我ê百姓中間出去，照lín所講ê，去服事耶和華；
<sup>32</sup> 也照lín所講ê，連羊群牛群帶帶去；也tio̍h kā我祝福。
<sup>33</sup> 埃及人逼百姓；kah in緊緊出in ê地，講：阮lóng死lah。
<sup>34</sup> 百姓就the̍h無酵ê生麵，將chhiau麵ê器具包tī衫內，背tī肩頭頂。
<sup>35</sup> 以色列人照摩西ê話行，tùi埃及討銀器、金器kap衣裳。
<sup>36</sup> 耶和華hō͘百姓得tio̍h恩典tī埃及人ê面前，照in所討ê hō͘ in；Tùi án-ni， in搶埃及人。
<sup>37</sup> 以色列人tùi Lân-sek去So͘-kat，除gín-á以外，步行ê大人約有六十萬。
<sup>38</sup> Koh有chōe-chōe雜族ê人，也有羊群、牛群chōe-chōe cheng-siⁿ kap in上去。
<sup>39</sup> In用埃及帶出來ê生麵pek做無酵餅；無發酵，是因為受逼出埃及，bōe會延chhiân得，也無為家己備辦甚麼食物。
<sup>40</sup> 以色列人出外tī埃及四百三十年。
<sup>41</sup> 到四百三十年滿，tú-tú hit日，耶和華ê軍隊lóng tùi埃及地出來。
<sup>42</sup> Chit暝tio̍h為耶和華守伊，因為伊chhōa in出埃及地；這是耶和華ê暝，是以色列眾人代代所tio̍h守ê。
<sup>43</sup> 耶和華對摩西、亞倫講：pôaⁿ過節ê例是án-ni；
<sup>44</sup> 外邦人lóng m̄-thang食伊；獨獨ta̍k人用銀買ê奴僕，已經kā伊行割禮，就thang食。
<sup>45</sup> 寄腳ê kap倩工人lóng m̄-thang食。
<sup>46</sup> Tio̍h tī一間厝食伊，一塊肉也m̄-thang帶出厝外；伊ê骨一支也m̄-thang phah折。
<sup>47</sup> 以色列全會lóng tio̍h守伊。
<sup>48</sup> 若有外族人出外tī lín中間，ài守pôaⁿ過節來服事耶和華，伊所有ê ta-po͘人tio̍h受割禮，然後伊thang來守，就kap本族ê人無各樣；總是無受割禮ê人，lóng m̄-thang食伊。
<sup>49</sup> 本族ê人kap外族ê人出外tī lín中間，lóng同一樣ê例。
<sup>50</sup> 以色列眾人就án-ni行，照耶和華所吩咐摩西、亞倫ê去做。
<sup>51</sup> 當hit日耶和華chhōa以色列人，照in ê軍隊，出埃及地。

</p></div><div class="p_right"><div class="chap">=== 出埃及記 · 第 12 章 ===</div><p>
<sup>1</sup> Iâ-hô-hoa tī Ai-ki̍p tōe tùi Mô͘-se, A-lûn kóng,
<sup>2</sup> Chit ge̍h tio̍h chòe lín ê chiaⁿ-ge̍h, chòe nî-nî ê thâu-chi̍t-ge̍h.
<sup>3</sup> Lín tio̍h tùi Í-sek-lia̍t ê choân-hōe kóng, Pún-ge̍h chhoe-cha̍p ji̍t, ta̍k-lâng tio̍h chiàu lāu-pē ê ke, chhú iûⁿ-á, chi̍t-ke chi̍t-chiah.
<sup>4</sup> Nā sī chi̍t-ke ê lâng siuⁿ-chió, chi̍t-chiah iûⁿ-á chia̍h-bōe-liáu, i tio̍h kap keh-piah ê chhù-piⁿ, chiàu lâng-gia̍h, saⁿ-kap chhú chi̍t-chiah;  lín pī-pān iûⁿ-á, tio̍h àn-sǹg ta̍k-lâng só͘ ōe chia̍h ê liōng.
<sup>5</sup> Lín ê iûⁿ-á tio̍h bô hâ-chhû ê, bē-móa-nî ê iûⁿ-káng-á;  lín tio̍h tùi mî-iûⁿ-tiong, á-sī soaⁿ-iûⁿ-tiong, chhú i, lóng thang;
<sup>6</sup> lín tio̍h lâu kàu pún-ge̍h cha̍p-sì ji̍t, hông-hun ê sî, Í-sek-lia̍t choân-hōe ê chèng-lâng tio̍h thâi iûⁿ-á.
<sup>7</sup> In tio̍h chhú tām-po̍h huih, boah tī chia̍h iûⁿ-á hit keng chhù, siang-pêng ê mn̂g-khiā kap mn̂g-bâi.
<sup>8</sup> Hit-mî tio̍h chia̍h iûⁿ-á ê bah, ēng hé pek i, kap bô-kàⁿ-piáⁿ khó͘-chhài chham-teh chia̍h.
<sup>9</sup> M̄-thang chhiⁿ-chhiⁿ chia̍h, koat-toàn m̄-thang ēng chúi chú, tio̍h ēng hé pek;  thâu, kha, kap ngó͘-chōng lóng tio̍h chia̍h.
<sup>10</sup> Lóng m̄-thang lâu keh chá-khí, nā lâu kàu keh chá-khí tio̍h ēng hé sio.
<sup>11</sup> Lín tio̍h án-ni chia̍h i;  io hâ-tòa, kha chhēng-ôe, chhiú kia̍h koáiⁿ-á, iā tio̍h kóaⁿ-kín chia̍h;  che sī Iâ-hô-hoa ê pôaⁿ-kè-choeh.
<sup>12</sup> In-ūi hit-mî Góa beh piàn-kiâⁿ Ai-ki̍p tōe, phah-sí Ai-ki̍p tōe it-chhè thâu-chiūⁿ-siⁿ-ê, bô-lūn lâng kap cheng-siⁿ;  koh beh sím-phòaⁿ Ai-ki̍p it-chhè ê siōng-tè;  Góa chiū-sī Iâ-hô-hoa.
<sup>13</sup> Chit-ê huih tī lín só͘ khiā-khí ê chhù, beh chòe lín ê kì-hō;  Góa chi̍t-ē khòaⁿ-kìⁿ chit-ê huih, chiū tùi lín pôaⁿ-kè-khì;  Góa phah Ai-ki̍p tōe ê sî, chai-ē bô kàu tī lín, lâi bia̍t lín.
<sup>14</sup> Lín tio̍h ēng chit-ji̍t chòe kì-liām, siú i chòe Iâ-hô-hoa ê choeh;  lín tio̍h tāi-tāi siú chit-ê choeh, chòe éng-oán ê lē.
<sup>15</sup> Lín tio̍h chia̍h bô-kàⁿ-piáⁿ chhit-ji̍t kú;  thâu-chi̍t-ji̍t tio̍h tùi lín ta̍k keng chhù tû-khì kàⁿ;  in-ūi tùi thâu-chi̍t ji̍t kàu tē-chhit ji̍t, hoān-nā chia̍h ū kàⁿ ê, beh tùi Í-sek-lia̍t-tiong tû-khì.
<sup>16</sup> Thâu-chi̍t ji̍t lín tio̍h ū sèng-hōe, chhit-ji̍t iā tio̍h ū sèng-hōe;  chit nn̄g-ji̍t, tû-khì pī-pān ta̍k-lâng só͘ tio̍h chia̍h ê í-gōa, bô-lūn sím-mi̍h kang lóng m̄-thang chòe.
<sup>17</sup> Lín tio̍h siú bô-kàⁿ-choeh;  in-ūi Góa tú-tú tī hit-ji̍t chhōa lín ê kun-tūi tùi Ai-ki̍p tōe chhut-lâi;  só͘-í lín tio̍h siú chit-ji̍t, ta̍k sè-tāi chòe éng-oán ê lē.
<sup>18</sup> Tùi chiaⁿ-ge̍h cha̍p-sì ê-hng kàu jī-it ê-hng, lín tio̍h chia̍h bô-kàⁿ-piáⁿ.
<sup>19</sup> Tī lín ta̍k keng chhù, chhit-ji̍t-lāi m̄-thang ū kàⁿ;  in-ūi kìⁿ-nā chia̍h ū kàⁿ ê mi̍h, bô-lūn sī kià-kha-ê, á-sī pún-tōe-ê, hit-lâng tio̍h tùi Í-sek-lia̍t hōe-tiong tû-khì.
<sup>20</sup> Ū-kàⁿ ê mi̍h, lín lóng m̄-thang chia̍h;  tī lín it-chhè khiā-khí ê só͘-chāi, tio̍h chia̍h bô-kàⁿ-piáⁿ.
<sup>21</sup> Mô͘-se chiū kiò Í-sek-lia̍t chèng tiúⁿ-ló lâi, kā in kóng, Lín ta̍k-lâng tio̍h chiàu ke-kháu chhú iûⁿ-á, thâi i chòe pôaⁿ-kè-choeh.
<sup>22</sup> Lín tio̍h the̍h chi̍t-pé ê gû-chhek-chháu, ùn phûn-lāi ê huih, ēng phûn-lāi ê huih boah mn̂g-bâi, kap siang-pêng ê mn̂g-khiā;  lín bô-lūn sím-mi̍h lâng m̄-thang tùi i ê chhù chhut-mn̂g, ti̍t-kàu bîn-á-chá-khí.
<sup>23</sup> In-ūi Iâ-hô-hoa beh piàn-kiâⁿ, phah-sí Ai-ki̍p lâng;  I khòaⁿ-kìⁿ huih tī mn̂g-bâi, kap siang-pêng ê mn̂g-khiā, Iâ-hô-hoa chiū beh pôaⁿ-kè hit-ê mn̂g, m̄-chún bia̍t sìⁿ-miā-ê ji̍p lín ê chhù, lâi phah-sí lín.
<sup>24</sup> Chit-ê sū, lín tio̍h siú i, chòe lín kap lín ê kiáⁿ-sun éng-oán ê lē.
<sup>25</sup> Āu-lâi lín kàu Iâ-hô-hoa chiàu I só͘ èng-ún siúⁿ-sù lín hit-ê tōe, chiū tio̍h siú chit-ê lé.
<sup>26</sup> Lín ê kiáⁿ-jî nā mn̄g lín, Ūi siáⁿ-sū kiâⁿ chit-ê lé?
<sup>27</sup> lín chiū tio̍h kóng, Che sī Iâ-hô-hoa pôaⁿ-kè-choeh ê chè;  tng Í-sek-lia̍t lâng tī Ai-ki̍p ê sî, I phah-sí Ai-ki̍p lâng, pôaⁿ-kè Í-sek-lia̍t lâng ê chhù, kiù lán ta̍k-ke.  Tùi án-ni peh-sìⁿ àⁿ-thâu kèng-pài.
<sup>28</sup> Í-sek-lia̍t lâng chiū khì án-ni kiâⁿ;  Iâ-hô-hoa só͘ hoan-hù Mô͘-se, A-lûn-ê, in chiàu án-ni kiâⁿ.
<sup>29</sup> Kàu pòaⁿ-mî Iâ-hô-hoa chiong Ai-ki̍p tōe só͘ ū ê tōa-kiáⁿ, chiū-sī tùi chē-ūi ê Hoat-ló ê tōa-kiáⁿ kàu kaⁿ-hoān ê tōa-kiáⁿ, í-ki̍p thâu-chúi-siⁿ ê cheng-siⁿ, it-chīn thâi-sí.
<sup>30</sup> Hoat-ló kap it-chhè ê jîn-sîn, kap Ai-ki̍p ê chèng-lâng, mî-sî lóng khí-lâi;  tī Ai-ki̍p ū tōa thî-khàu ê siaⁿ, in-ūi bô chi̍t-ke bô sí-lâng.
<sup>31</sup> Hoat-ló thàu-mî tiàu Mô͘-se, A-lûn kóng, Khí-lâi, kap Í-sek-lia̍t lâng tio̍h tùi góa ê peh-sìⁿ tiong-kan chhut-khì, chiàu lín só͘ kóng ê, khì ho̍k-sāi Iâ-hô-hoa;
<sup>32</sup> iā chiàu lín só͘ kóng ê, liân iûⁿ-kûn gû-kûn tòa-tòa khì;  iā tio̍h kā góa chiok-hok.
<sup>33</sup> Ai-ki̍p lâng pek peh-sìⁿ;  kah in kín-kín chhut in ê tōe, kóng, Goán lóng sí-lah.
<sup>34</sup> Peh-sìⁿ chiū the̍h bô-kàⁿ ê chhiⁿ-mī, chiong chhiau-mī ê khì-kū pau tī saⁿ-lāi, pē tī keng-thâu-téng.
<sup>35</sup> Í-sek-lia̍t lâng chiàu Mô͘-se ê ōe kiâⁿ, tùi Ai-ki̍p thó gûn-khì kim-khì kap i-chiûⁿ.
<sup>36</sup> Iâ-hô-hoa hō͘ peh-sìⁿ tit-tio̍h un-tián tī Ai-ki̍p lâng ê bīn-chêng, chiàu in só͘-thó-ê hō͘ in;  tùi án-ni in chhiúⁿ Ai-ki̍p lâng.
<sup>37</sup> Í-sek-lia̍t lâng tùi Lân-sek khì So͘-kat, tû gín-á í-gōa, pō͘-kiâⁿ ê tōa-lâng iok ū la̍k-cha̍p-bān.
<sup>38</sup> Koh ū chōe-chōe cha̍p-cho̍k ê lâng, iā ū iûⁿ-kûn gû-kûn chōe-chōe cheng-siⁿ kap in chiūⁿ-khì.
<sup>39</sup> In ēng Ai-ki̍p tòa-chhut-lâi ê chhiⁿ-mī pek-chòe bô-kàⁿ-piáⁿ;  bô hoat-kàⁿ, sī in-ūi siū-pek chhut Ai-ki̍p, bōe-ōe iân-chhiân-tit, iā bô ūi ka-kī pī-pān sím-mi̍h chia̍h-mi̍h.
<sup>40</sup> Í-sek-lia̍t lâng chhut-gōa tī Ai-ki̍p sì-pah saⁿ-cha̍p nî.
<sup>41</sup> Kàu sì-pah saⁿ-cha̍p nî móa, tú-tú hit-ji̍t, Iâ-hô-hoa ê kun-tūi lóng tùi Ai-ki̍p tōe chhut-lâi.
<sup>42</sup> Chit-mî tio̍h ūi Iâ-hô-hoa siú i, in-ūi I chhōa in chhut Ai-ki̍p tōe;  che sī Iâ-hô-hoa ê mî, sī Í-sek-lia̍t chèng lâng tāi-tāi só͘ tio̍h siú-ê.
<sup>43</sup> Iâ-hô-hoa tùi Mô͘-se, A-lûn kóng, Pôaⁿ-kè-choeh ê lē sī án-ni;
<sup>44</sup> gōa-pang lâng lóng m̄-thang chia̍h i;  to̍k-to̍k ta̍k-lâng ēng gûn bóe ê lô͘-po̍k, í-keng kā i kiâⁿ kat-lé, chiū thang chia̍h.
<sup>45</sup> Kià-kha-ê kap chhiàⁿ-kang lâng lóng m̄-thang chia̍h.
<sup>46</sup> Tio̍h tī chi̍t keng chhù chia̍h i, chi̍t tè bah iā m̄-thang tòa-chhut chhù-gōa;  i ê kut chi̍t-ki iā m̄-thang phah-chi̍h.
<sup>47</sup> Í-sek-lia̍t choân-hōe lóng tio̍h siú i.
<sup>48</sup> Nā ū gōa-cho̍k lâng chhut-gōa tī lín tiong-kan, ài siú pôaⁿ-kè-choeh lâi ho̍k-sāi Iâ-hô-hoa, i só͘-ū ê ta-po͘-lâng tio̍h siū kat-lé, jiân-āu i thang lâi siú, chiū kap pún-cho̍k ê lâng bô koh-iūⁿ;  chóng-sī bô siū kat-lé ê lâng, lóng m̄-thang chia̍h i.
<sup>49</sup> Pún-cho̍k ê lâng kap gōa-cho̍k ê lâng chhut-gōa tī lín tiong-kan, lóng tâng-chi̍t-iūⁿ ê lē.
<sup>50</sup> Í-sek-lia̍t chèng-lâng chiū án-ni kiâⁿ, chiàu Iâ-hô-hoa só͘ hoan-hù Mô͘-se, A-lûn ê khì chòe.
<sup>51</sup> Tng hit-ji̍t Iâ-hô-hoa chhōa Í-sek-lia̍t lâng, chiàu in ê kun-tūi, chhut Ai-ki̍p tōe.

</p></div></div><div class="p_outer"><div class="p_left"> <div class="chap">=== 出埃及記 · 第 13 章 ===</div><p>
<sup>1</sup> 耶和華吩咐摩西講：
<sup>2</sup> 以色列中，無論人kap cheng-siⁿ，見若頭上 ê大kiáⁿ，lóng tio̍h分別做聖，歸tī我；因為本是我ê。
<sup>3</sup> 摩西kā百姓講：Lín tio̍h記念chit日，就是lín tùi埃及地，tùi做奴才ê家，出來；因為耶和華用大權能ê手chhōa lín tùi chia出；有酵ê餅lóng m̄-thang食。
<sup>4</sup> Tī A-pit月間，chit日是lín出來ê日。
<sup>5</sup> 將來耶和華chhōa lín入迦南、Hek、A-mô͘-lī、Hi-bī、Iâ-pò͘-su，hiah-ê族ê地，就是對你ê祖公chiù-chōa應允hō͘你，hit-ê流奶kap蜜ê地，hit時你tio̍h tī chit月間守chit-ê禮。
<sup>6</sup> 你tio̍h食無酵餅七日；到第七日就是耶和華ê節。
<sup>7</sup> Chit七日久tio̍h食無酵餅；tī你ê四境內，m̄-thang看見你有下(hē)酵ê餅，也m̄-thang看見你有酵母。
<sup>8</sup> 當hit日，你tio̍h kā你ê kiáⁿ講：這是因為耶和華，tī我出埃及ê時，所kā我行ê事。
<sup>9</sup> 這beh kā你做記號tī你ê手，做記念tī你ê頭額；hō͘耶和華ê律法常常tī你ê嘴；因為耶和華bat用大權能ê手chhōa你出埃及；
<sup>10</sup> 所以ta̍k年到期你tio̍h守chit-ê例。
<sup>11</sup> 將來耶和華beh照伊對你kap你ê祖公所chiù-chōa ê，chhōa你入迦南人ê地，將chit-ê地賞賜你；
<sup>12</sup> hit時你tio̍h將一切頭胎ê ta-po͘-kiáⁿ kap所有頭水公ê cheng-siⁿ，歸hō͘耶和華；chiah-ê lóng屬耶和華。
<sup>13</sup> 見若頭水生ê驢，tio̍h用羊á替贖；若無beh替贖，就tio̍h kŏng折伊ê頷頸；見若你頭上 ê ta-po͘-kiáⁿ lóng tio̍h替贖。
<sup>14</sup> 日後你ê kiáⁿ問你講，這是甚麼緣故？你tio̍h對伊講，耶和華用大權能ê手，chhōa阮tùi埃及，tùi做奴才ê家，出來。
<sup>15</sup> Hit時法老固執m̄准阮去，耶和華就將埃及地所有頭胎ê，無論是人ê大kiáⁿ，á是cheng-siⁿ ê頭水ê，lóng害死；因為án-ni，我將頭水ê公ê獻hō͘耶和華做祭；獨獨我ê大kiáⁿ lóng用替贖。
<sup>16</sup> 這beh做記號tī你ê手，做記念hâ tī你ê頭額；因為耶和華用大權能ê手，chhōa阮tùi埃及出來。
<sup>17</sup> 法老准百姓去ê時，腓利士地ê路雖然khah近，總是上帝無chhōa in tùi hia去；因為上帝講：驚了百姓tú-tio̍h交戰，就退悔，倒tńg去埃及。
<sup>18</sup> 所以上帝chhōa百姓彎tùi紅海曠野hit條路去；以色列人lóng排隊伍，tùi埃及地出去。
<sup>19</sup> 摩西帶約瑟ê骨頭kap伊去；因為約瑟bat切切kah以色列人chiù-chōa，對in講：上帝的確眷顧lín，lín tio̍h帶我ê骨頭tùi chia相kap去。
<sup>20</sup> In tùi So͘-kat起身，紮營tī近曠野ê Í-thóng。
<sup>21</sup> 耶和華行tī in ê頭前，日時tī雲柱中chhōa in ê路，暝時tī火柱中光照in；hō͘ in日暝lóng thang行。
<sup>22</sup> 日時ê雲柱，暝時ê火柱，lóng無離開百姓ê頭前。

</p></div><div class="p_right"><div class="chap">=== 出埃及記 · 第 13 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Í-sek-lia̍t-tiong, bô-lūn lâng kap cheng-siⁿ, kìⁿ-nā thâu-chiūⁿ ê tōa-kiáⁿ, lóng tio̍h hun-piat chòe-sèng, kui tī Góa;  in-ūi pún sī Góa ê.
<sup>3</sup> Mô͘-se kā peh-sìⁿ kóng, Lín tio̍h kì-liām chit-ji̍t, chiū-sī lín tùi Ai-ki̍p tōe, tùi chòe lô͘-châi ê ke, chhut-lâi;  in-ūi Iâ-hô-hoa ēng tōa koân-lêng ê chhiú chhōa lín tùi chia chhut;  ū kàⁿ ê piáⁿ lóng m̄-thang chia̍h.
<sup>4</sup> Tī A-pit ge̍h-kan, chit-ji̍t sī lín chhut-lâi ê ji̍t.
<sup>5</sup> Chiong-lâi Iâ-hô-hoa chhōa lín ji̍p Ka-lâm, Hek, A-mô͘-lī, Hi-bī, Iâ-pò͘-su, hiah-ê cho̍k ê tōe, chiū-sī tùi lí ê chó͘-kong chiù-chōa èng-ún hō͘ lí, hit-ê lâu lin kap bi̍t ê tōe, hit-sî lí tio̍h tī chit-ge̍h-kan siú chit-ê lé.
<sup>6</sup> Lí tio̍h chia̍h bô-kàⁿ-piáⁿ chhit-ji̍t;  kàu tē-chhit ji̍t chiū-sī Iâ-hô-hoa ê choeh.
<sup>7</sup> Chit chhit-ji̍t kú tio̍h chia̍h bô-kàⁿ-piáⁿ;  tī lí ê sì-kéng lāi, m̄-thang khòaⁿ-kìⁿ lí ū hē-kàⁿ ê piáⁿ, iā m̄-thang khòaⁿ-kìⁿ lí ū kàⁿ-bú.
<sup>8</sup> Tng hit-ji̍t, lí tio̍h kā lí ê kiáⁿ kóng, Che sī in-ūi Iâ-hô-hoa, tī góa chhut Ai-ki̍p ê sî, só͘ kā góa kiâⁿ ê sū.
<sup>9</sup> Che beh kā lí chòe kì-hō tī lí ê chhiú, chòe kì-liām tī lí ê thâu-hia̍h;  hō͘ Iâ-hô-hoa ê lu̍t-hoat siông-siông tī lí ê chhùi;  in-ūi Iâ-hô-hoa bat ēng tōa koân-lêng ê chhiú chhōa lí chhut Ai-ki̍p;
<sup>10</sup> só͘-í ta̍k-nî kàu-kî lí tio̍h siú chit-ê lē.
<sup>11</sup> Chiong-lâi Iâ-hô-hoa beh chiàu I tùi lí kap lí ê chó͘-kong só͘ chiù-chōa ê, chhōa lí ji̍p Ka-lâm lâng ê tōe, chiong chit-ê tōe siúⁿ-sù lí;
<sup>12</sup> hit-sî lí tio̍h chiong it-chhè thâu-thai ê ta-po͘-kiáⁿ kap só͘ ū thâu-chúi kang ê cheng-siⁿ, kui hō͘ Iâ-hô-hoa;  chiah-ê lóng sio̍k Iâ-hô-hoa.
<sup>13</sup> Kìⁿ-nā thâu-chúi-siⁿ ê lû, tio̍h ēng iûⁿ-á thòe-sio̍k;  nā bô beh thòe-sio̍k, chiū tio̍h kòng-chi̍h i ê ām-kún;  kìⁿ-nā lí thâu-chiūⁿ ê ta-po͘-kiáⁿ lóng tio̍h thòe-sio̍k.
<sup>14</sup> Ji̍t-āu lí ê kiáⁿ mn̄g lí kóng, Che sī sím-mi̍h iân-kò͘?  lí tio̍h tùi i kóng, Iâ-hô-hoa ēng tōa koân-lêng ê chhiú, chhōa goán tùi Ai-ki̍p, tùi chòe lô͘-châi ê ke, chhut-lâi.
<sup>15</sup> Hit-sî Hoat-ló kò͘-chip m̄-chún goán khì, Iâ-hô-hoa chiū chiong Ai-ki̍p tōe só͘-ū thâu-thai-ê, bô-lūn sī lâng ê tōa-kiáⁿ, á-sī cheng-siⁿ ê thâu-chúi-ê, lóng hāi-sí;  in-ūi án-ni, góa chiong thâu-chúi ê kang-ê hiàn hō͘ Iâ-hô-hoa chòe-chè;  to̍k-to̍k góa ê tōa-kiáⁿ lóng ēng thòe-sio̍k.
<sup>16</sup> Che beh chòe kì-hō tī lí ê chhiú, chòe kì-liām hâ tī lí ê thâu-hia̍h;  in-ūi Iâ-hô-hoa ēng tōa koân-lêng ê chhiú, chhōa goán tùi Ai-ki̍p chhut-lâi.
<sup>17</sup> Hoat-ló chún peh-sìⁿ khì ê sî, Hui-lī-sū tōe ê lō͘ sui-jiân khah-kūn, chóng-sī Siōng-tè bô chhōa in tùi hia khì;  in-ūi Siōng-tè kóng, Kiaⁿ-liáu peh-sìⁿ tú-tio̍h kau-chiàn, chiū thè-hóe, tò-tńg-khì Ai-ki̍p.
<sup>18</sup> Só͘-í Siōng-tè chhōa peh-sìⁿ oan tùi Âng-hái khòng-iá hit-tiâu lō͘ khì;  Í-sek-lia̍t lâng lóng pâi tūi-ngó͘, tùi Ai-ki̍p tōe chhut-khì.
<sup>19</sup> Mô͘-se tòa Iok-sek ê kut-thâu kap i khì;  in-ūi Iok-sek bat chhiat-chhiat kah Í-sek-lia̍t lâng chiù-chōa, tùi in kóng, Siōng-tè tek-khak koàn-kò͘ lín, lín tio̍h tòa góa ê kut-thâu tùi chia saⁿ-kap khì.
<sup>20</sup> In tùi So͘-kat khí-sin, chat-iâⁿ tī kūn khòng-iá ê Í-thóng.
<sup>21</sup> Iâ-hô-hoa kiâⁿ tī in ê thâu-chêng, ji̍t-sî tī hûn-thiāu-tiong chhōa in ê lō͘, mî-sî tī hé-thiāu-tiong kng-chiò in;  hō͘ in ji̍t-mî lóng thang kiâⁿ.
<sup>22</sup> Ji̍t-sî ê hûn-thiāu, mî-sî ê hé-thiāu, lóng bô lī-khui peh-sìⁿ ê thâu-chêng.

</p></div></div><div class="p_outer"><div class="p_left"> <div class="chap">=== 出埃及記 · 第 14 章 ===</div><p>
<sup>1</sup> 耶和華kā摩西講：
<sup>2</sup> 你吩咐以色列人oa̍t倒tńg，紮營tī Pí-hap-hi-lio̍k ê頭前，tī Bi̍t-toa̍t kap海ê中間，tī Pa-le̍k-sé-hun ê頭前，tī hit對面紮營tī海邊。
<sup>3</sup> 法老beh議論以色列人講：In tī地中se̍h無路，曠野kā in圍困teh。
<sup>4</sup> 我beh hō͘法老ê心硬，伊beh追jip in；我就tī法老kap伊ê全軍來得tio̍h榮光；埃及人就知我是耶和華。In就án-ni行。
<sup>5</sup> 有人報埃及王講：Hit-ê百姓走去；法老kap伊ê人臣對待hit-ê百姓ê心就變換，講：咱准以色列人去，無koh服事咱，這是甚麼緣故ah？
<sup>6</sup> 法老就備辦伊ê車，帶伊ê百姓相kap去。
<sup>7</sup> 也帶六百張特別車，kap埃及所有ê車，ta̍k張車lóng有兵頭teh管。
<sup>8</sup> 耶和華hō͘埃及王法老ê心硬；伊就追jip以色列人；但是以色列人靠大權能ê手出去。
<sup>9</sup> 埃及人追jip in，法老一切ê馬、車，kap伊ê馬兵，kap伊ê軍隊，就tī海邊óa近Pí-hap-hi-lio̍k，tī Pa-le̍k-sé-hun ê對面，tī in安營ê所在，jip-tio̍h in。
<sup>10</sup> 法老近óa ê時，以色列人kia̍h目看見埃及人jip-óa來，就真驚，喉叫耶和華。
<sup>11</sup> In對摩西講：kiám是埃及無塚地，你chiah chhōa阮出來死tī曠野mah？你啥事án-ni款待阮，chhōa阮出埃及ah？
<sup>12</sup> 阮tī埃及kiám無對你án-ni講：莫得chhap阮，chhut-chāi阮服事埃及人mah？因為服事埃及人，khah得死tī曠野。
<sup>13</sup> 摩西對百姓講：m̄免驚，做lín khiā-teh，看耶和華今á日為tio̍h lín所beh行ê拯救；因為lín今á日所看見ê埃及人，的確永遠無koh看見。
<sup>14</sup> 耶和華beh為lín交戰，做lín恬恬，莫做聲。
<sup>15</sup> 耶和華對摩西講：你啥事喉叫我ah？你tio̍h kah以色列人進前去。
<sup>16</sup> 你kia̍h柺á伸手kí海，來分開伊；以色列人beh tī海中行乾地；
<sup>17</sup> 獨獨我，我beh hō͘埃及人ê心硬，in beh tè落去；我beh tī法老kap伊ê全軍，伊ê車，伊ê馬兵，來得tio̍h榮光。
<sup>18</sup> 我tī法老kap伊ê車，伊ê馬兵，得tio̍h榮光ê時，埃及人就知我是耶和華。
<sup>19</sup> 上帝ê使者，本行tī以色列ê營前ê，徙來行tī in ê後面；雲柱也tùi in ê頭前，徙來khiā tī in ê後面，
<sup>20</sup> tī埃及營kap以色列營ê中間；hit-pêng有雲有烏暗，chit-pêng暝時發出光；thong暝兩pêng bōe相近。
<sup>21</sup> 摩西就伸手kí海，耶和華thong暝hō͘東風大起，hō͘海退去，水就分開，海就成做乾地。
<sup>22</sup> 以色列人落海中行乾地，水tī in ê雙pêng成做牆壁。
<sup>23</sup> 埃及人追jip in；法老一切ê馬、車，kap馬兵，lóng tè in到海中。
<sup>24</sup> 到天beh光ê時，耶和華tùi雲kap火ê柱中àⁿ落，看埃及ê軍隊，phah亂in ê隊伍；
<sup>25</sup> koh hō͘ in ê車輪lak落，oh得行；致到埃及人講：咱tio̍h tùi以色列人ê面前逃走，因為耶和華為tio̍h in kap埃及人交戰。
<sup>26</sup> 耶和華kā摩西講：你伸手kí海，hō͘水倒tńg來淹埃及人，kap in ê車，in ê馬兵。
<sup>27</sup> 摩西就伸手kí海；到天一下光，海水koh照舊；埃及人逃走，水遮(cha̍h)tī in ê頭前；耶和華就將埃及人車倒tī海中。
<sup>28</sup> 水就反流，淹密hiah-ê車kap馬兵；法老ê全軍tè以色列人落海ê，連一個也無留teh。
<sup>29</sup> 總是以色列人tī海中行乾地，水tī in ê雙pêng成做in ê牆壁。
<sup>30</sup> Hit日耶和華án-ni救以色列人脫離埃及人ê手；以色列人看見埃及人ê身屍tī海邊。
<sup>31</sup> 以色列人看見耶和華對埃及人所行ê大事，就敬畏耶和華；koh信服耶和華kap伊ê奴僕摩西。

</p></div><div class="p_right"><div class="chap">=== 出埃及記 · 第 14 章 ===</div><p>
<sup>1</sup> Iâ-hô-hoa kā Mô͘-se kóng,
<sup>2</sup> Lí hoan-hù Í-sek-lia̍t lâng oa̍t-tò-tńg, chat-iâⁿ tī Pí-hap-hi-lio̍k ê thâu-chêng, tī Bi̍t-toa̍t kap hái ê tiong-kan, tī Pa-le̍k-sé-hun ê thâu-chêng, tī hit tùi-bīn chat-iâⁿ tī hái-piⁿ.
<sup>3</sup> Hoat-ló beh gī-lūn Í-sek-lia̍t lâng kóng, In tī tōe-tiong se̍h bô lō͘, khòng-iá kā in ûi-khùn teh.
<sup>4</sup> Góa beh hō͘ Hoat-ló ê sim ngī, i beh tui-jip in;  Góa chiū tī Hoat-ló kap i ê choân-kun lâi tit-tio̍h êng-kng;  Ai-ki̍p lâng chiū chai Góa sī Iâ-hô-hoa.  In chiū án-ni kiâⁿ.
<sup>5</sup> Ū lâng pò Ai-ki̍p ông kóng, Hit-ê peh-sìⁿ cháu-khì;  Hoat-ló kap i ê jîn-sîn tùi-thāi hit-ê peh-sìⁿ ê sim chiū piàn-ōaⁿ, kóng, Lán chún Í-sek-lia̍t lâng khì, bô koh ho̍k-sāi lán, che sī sím-mi̍h iân-kò͘ ah?
<sup>6</sup> Hoat-ló chiū pī-pān i ê chhia, tòa i ê peh-sìⁿ saⁿ-kap khì.
<sup>7</sup> Iā tòa la̍k-pah tiuⁿ te̍k-pia̍t chhia, kap Ai-ki̍p só͘ ū ê chhia, ta̍k tiuⁿ chhia lóng ū peng-thâu teh koán.
<sup>8</sup> Iâ-hô-hoa hō͘ Ai-ki̍p ông Hoat-ló ê sim ngī;  i chiū tui-jip Í-sek-lia̍t lâng;  nā-sī Í-sek-lia̍t lâng khò tōa koân-lêng ê chhiú chhut-khì.
<sup>9</sup> Ai-ki̍p lâng tui-jip in, Hoat-ló it-chhè ê bé, chhia, kap i ê bé-peng, kap i ê kun-tūi, chiū tī hái-piⁿ óa-kūn Pí-hap-hi-lio̍k, tī Pa-le̍k-sé-hun ê tùi-bīn, tī in an-iâⁿ ê só͘-chāi, jip-tio̍h in.
<sup>10</sup> Hoat-ló kūn-óa ê sî, Í-sek-lia̍t lâng kia̍h-ba̍k khòaⁿ-kìⁿ Ai-ki̍p lâng jip-óa-lâi, chiū chin kiaⁿ, âu-kiò Iâ-hô-hoa.
<sup>11</sup> In tùi Mô͘-se kóng, Kiám sī Ai-ki̍p bô thióng-tōe, lí chiah chhōa goán chhut-lâi sí tī khòng-iá mah?  lí siáⁿ-sū án-ni khoán-thāi goán, chhōa goán chhut Ai-ki̍p ah?
<sup>12</sup> Goán tī Ai-ki̍p kiám bô tùi lí án-ni kóng, Bo̍h-tit chhap goán, chhut-chāi goán ho̍k-sāi Ai-ki̍p lâng mah?  In-ūi ho̍k-sāi Ai-ki̍p lâng, khah-tit sí tī khòng-iá.
<sup>13</sup> Mô͘-se tùi peh-sìⁿ kóng, M̄-bián kiaⁿ, chòe lín khiā-teh, khòaⁿ Iâ-hô-hoa kin-á-ji̍t ūi-tio̍h lín só͘ beh kiâⁿ ê chín-kiù;  in-ūi lín kin-á-ji̍t só͘ khòaⁿ-kìⁿ ê Ai-ki̍p lâng, tek-khak éng-oán bô koh khòaⁿ-kìⁿ.
<sup>14</sup> Iâ-hô-hoa beh ūi lín kau-chiàn, chòe lín tiām-tiām, bo̍h chòe-siaⁿ.
<sup>15</sup> Iâ-hô-hoa tùi Mô͘-se kóng, Lí siáⁿ-sū âu-kiò Góa ah?  lí tio̍h kah Í-sek-lia̍t lâng chìn-chêng khì.
<sup>16</sup> Lí kia̍h koáiⁿ-á chhun-chhiú kí hái, lâi pun-khui i;  Í-sek-lia̍t lâng beh tī hái-tiong kiâⁿ ta-tōe;
<sup>17</sup> to̍k-to̍k Góa, Góa beh hō͘ Ai-ki̍p lâng ê sim ngī, in beh tè-lo̍h-khì;  Góa beh tī Hoat-ló kap i ê choân-kun, i ê chhia, i ê bé-peng, lâi tit-tio̍h êng-kng.
<sup>18</sup> Góa tī Hoat-ló kap i ê chhia, i ê bé-peng, tit-tio̍h êng-kng ê sî, Ai-ki̍p lâng chiū chai Góa sī Iâ-hô-hoa.
<sup>19</sup> Siōng-tè ê sù-chiá, pún kiâⁿ tī Í-sek-lia̍t ê iâⁿ-chêng-ê, sóa lâi kiâⁿ tī in ê āu-bīn;  hûn-thiāu iā tùi in ê thâu-chêng, sóa lâi khiā tī in ê āu-bīn,
<sup>20</sup> tī Ai-ki̍p iâⁿ kap Í-sek-lia̍t iâⁿ ê tiong-kan;  hit-pêng ū hûn ū o͘-àm, chit-pêng mî-sî hoat-chhut kng;  thong-mî nn̄g pêng bōe saⁿ-kūn.
<sup>21</sup> Mô͘-se chiū chhun-chhiú kí hái, Iâ-hô-hoa thong-mî hō͘ tang-hong tōa khí, hō͘ hái thè-khì, chúi chiū pun-khui, hái chiū chiâⁿ-chòe ta-tōe.
<sup>22</sup> Í-sek-lia̍t lâng lo̍h hái-tiong kiâⁿ ta-tōe, chúi tī in ê siang-pêng chiâⁿ-chòe chhiûⁿ-piah.
<sup>23</sup> Ai-ki̍p lâng tui-jip-in;  Hoat-ló it-chhè ê bé, chhia, kap bé-peng, lóng tè in kàu hái-tiong.
<sup>24</sup> Kàu thiⁿ beh kng ê sî, Iâ-hô-hoa tùi hûn kap hé ê thiāu-tiong àⁿ-lo̍h, khòaⁿ Ai-ki̍p ê kun-tūi, phah-loān in ê tūi-ngó͘;
<sup>25</sup> koh hō͘ in ê chhia-lûn lak-lo̍h, oh-tit kiâⁿ;  tì-kàu Ai-ki̍p lâng kóng, Lán tio̍h tùi Í-sek-lia̍t lâng ê bīn-chêng tô-cháu, in-ūi Iâ-hô-hoa ūi-tio̍h in kap Ai-ki̍p lâng kau-chiàn.
<sup>26</sup> Iâ-hô-hoa kā Mô͘-se kóng, Lí chhun-chhiú kí hái, hō͘ chúi tò-tńg-lâi im Ai-ki̍p lâng, kap in ê chhia, in ê bé-peng.
<sup>27</sup> Mô͘-se chiū chhun-chhiú kí hái;  kàu thiⁿ chi̍t-ē kng, hái-chúi koh chiàu-kū;  Ai-ki̍p lâng tô-cháu, chúi cha̍h tī in ê thâu-chêng;  Iâ-hô-hoa chiū chiong Ai-ki̍p lâng chhia-tó tī hái-tiong.
<sup>28</sup> Chúi chiū hoan-lâu, im-ba̍t hiah-ê chhia kap bé-peng;  Hoat-ló ê choân-kun tè Í-sek-lia̍t lâng lo̍h hái-ê, liân chi̍t-ê iā bô lâu-teh.
<sup>29</sup> Chóng-sī Í-sek-lia̍t lâng tī hái-tiong kiâⁿ ta-tōe, chúi tī in ê siang-pêng chiâⁿ-chòe in ê chhiûⁿ-piah.
<sup>30</sup> Hit-ji̍t Iâ-hô-hoa án-ni kiù Í-sek-lia̍t lâng thoat-lī Ai-ki̍p lâng ê chhiú;  Í-sek-lia̍t lâng khòaⁿ-kìⁿ Ai-ki̍p lâng ê sin-si tī hái-piⁿ.
<sup>31</sup> Í-sek-lia̍t lâng khòaⁿ-kìⁿ Iâ-hô-hoa tùi Ai-ki̍p lâng só͘ kiâⁿ ê tōa-sū, chiū kèng-ùi Iâ-hô-hoa; koh sìn-ho̍k Iâ-hô-hoa kap I ê lô͘-po̍k Mô͘-se.

</p></div></div><div class="p_outer"><div class="p_left"> <div class="chap">=== 出埃及記 · 第 15 章 ===</div><p>
<sup>1</sup> hit時摩西kap以色列人唱chit-ê歌o-ló耶和華，講；	我beh唱歌o-ló耶和華，因為伊至高至大；	將馬kap騎馬ê hiat tī海中。
<sup>2</sup> 耶和華是我ê氣力，是我ê詩歌，	也是做我拯救ê主；	伊是我ê上帝，我beh o-ló伊，	是我ê父ê上帝，我beh尊伊最大。
<sup>3</sup> 耶和華是戰士；	伊ê名是耶和華。
<sup>4</sup> 法老ê車，kap伊ê軍兵，耶和華hiat伊tī海中；	伊特別揀ê軍長，lóng沉tī紅海。
<sup>5</sup> 深淵蓋in；In親像石頭，墜到深ê所在。
<sup>6</sup> 耶和華ah，你ê chiàⁿ手展出能力，得tio̍h榮光；	耶和華ah，你ê chiàⁿ手phah碎對敵。
<sup>7</sup> 你發出大威嚴，車倒hiah-ê起來攻擊你ê；	你發出大受氣，燒毀in親像燒草。
<sup>8</sup> 你發出鼻中ê氣，水就ná-chhèng ná高，	大水khiā起來親像kui堆；	海中ê深水堅定。
<sup>9</sup> 對敵講：	我beh追in，我beh jip-tio̍h in，我beh分所搶ê物；	我beh tī in來足我ê心願；	我beh拔刀，我ê手beh滅in。
<sup>10</sup> 你一下pûn風，海就蓋密in；	In親像鉛(iân)，沉tī大水中。
<sup>11</sup> 耶和華ah，chiah-ê上帝(=神明) ê中間，chī-chūi 能親像你？	Chī-chūi親像你，至聖thang榮光，	威嚴thang o-ló，行出奇事？
<sup>12</sup> 你伸出chiàⁿ手，	地就吞滅in。
<sup>13</sup> 你用你ê慈愛，chhōa你所救贖ê百姓；	你用你ê權能，chhōa in入你聖ê所在。
<sup>14</sup> 列邦聽見就ngia̍uh-ngia̍uh-chhoah；	Khiā起tī腓利士地ê，tú-tio̍h痛苦。
<sup>15</sup> Hit時Í-tong ê族長gông-ngia̍h；	Mô͘-ap英雄ê人致到ngia̍uh-ngia̍uh-chhoah，	迦南地khiā起ê百姓，心lóng消溶。
<sup>16</sup> Gông-ngia̍h驚惶到tī in；	耶和華ah，因為你ê手ê大權能，in定定親像石頭，	Thèng候你ê百姓經過，	Thèng候你所得tio̍h ê百姓過去。
<sup>17</sup> 你beh chhōa in入去，栽培in tī你ê產業ê山，	耶和華ah，就是你為家己所備辦khiā起ê所在，	主ah，就是你ê手所建立ê聖所。
<sup>18</sup> 耶和華beh做王，直到永遠。
<sup>19</sup> 因為法老ê馬，kap伊ê車，伊ê馬兵，到tī海中，耶和華hō͘海水反流淹密in；獨獨以色列人tī海中行乾地。
<sup>20</sup> 亞倫ê大姊女先知Bí-lī-àm，手裡kia̍h lin-long鼓，眾婦女也tè伊出去，kia̍h lin-long鼓跳舞。
<sup>21</sup> Bí-lī-àm和所唱ê講：	Lín tio̍h唱歌o-ló耶和華，因為伊至高至大；	將馬kap騎馬ê，hiat tī海中。
<sup>22</sup> 摩西chhōa以色列人tùi紅海進前行；in出去，到Su-jíⁿ ê曠野；tī曠野行三日，chhē無水。
<sup>23</sup> 到Má-la̍h ê時，Má-la̍h ê水bōe lim得，因為水苦；所以名hit-ê地叫Má-la̍h。
<sup>24</sup> 百姓就對摩西哀怨講：阮beh lim甚麼ah？
<sup>25</sup> 摩西求叫耶和華；耶和華指示伊一叢樹，伊就hiat伊tī水裡，水就變甘。 伊tī-hia，為in定律例法度，tī-hia試驗in。
<sup>26</sup> Koh講：你若致意聽耶和華你ê上帝ê聲，koh行伊所看做合宜ê事，留心聽伊ê誡命，守伊一切ê律例，就我hō͘埃及人所tú-tio̍h ê破病，的確無hō͘你tú-tio̍h；因為我耶和華是醫治你ê。
<sup>27</sup> In 到Í-lîm，tī-hia有十二個水泉，七十叢ê棗樹；in就tī-hia ê水邊紮營。

</p></div><div class="p_right"><div class="chap">=== 出埃及記 · 第 15 章 ===</div><p>
<sup>1</sup> Hit-sî Mô͘-se kap Í-sek-lia̍t lâng chhiùⁿ chit-ê koa o-ló Iâ-hô-hoa, kóng;	Góa beh chhiùⁿ-koa o-ló Iâ-hô-hoa, in-ūi I chì-koâiⁿ chì-tōa;	Chiong bé kap khiâ-bé-ê hiat tī hái-tiong.
<sup>2</sup> Iâ-hô-hoa sī góa ê khùi-la̍t, sī góa ê si-ko,	Iā sī chòe góa chín-kiù ê Chú; 	I sī góa ê Siōng-tè, góa beh o-ló-I,	Sī góa ê pē ê Siōng-tè, góa beh chun I chòe-tōa.
<sup>3</sup> Iâ-hô-hoa sī chiàn-sū;	I ê miâ sī Iâ-hô-hoa.
<sup>4</sup> Hoat-ló ê chhia, kap i ê kun-peng, Iâ-hô-hoa hiat i tī hái-tiong;	I te̍k-pia̍t kéng ê kun-tiúⁿ, lóng tîm tī Âng-hái.
<sup>5</sup> Chhim-ian khàm-in;	In chhin-chhiūⁿ chio̍h-thâu, tūi kàu chhim ê só͘-chāi.
<sup>6</sup> Iâ-hô-hoa ah, Lí ê chiàⁿ-chhiú tián-chhut lêng-le̍k, tit-tio̍h êng-kng;	Iâ-hô-hoa ah, Lí ê chiàⁿ-chhiú phah-chhùi tùi-te̍k.
<sup>7</sup> Lí hoat-chhut tōa ui-giâm, chhia-tó hiah-ê khí-lâi kong-kek Lí-ê;	Lí hoat-chhut tōa siū-khì, sio-húi in chhin-chhiūⁿ sio-chháu.
<sup>8</sup> Lí hoat-chhut phīⁿ-tiong ê khì, chúi chiū ná-chhèng ná-koâiⁿ,	Tōa-chúi khiā-khí-lâi chhin-chhiūⁿ kui-tui;	Hái-tiong ê chhim-chúi kian-tēng.
<sup>9</sup> Tùi-te̍k kóng,	Góa beh tui in, góa beh jip-tio̍h in, góa beh pun só͘ chhiúⁿ ê mi̍h;	Góa beh tī in lâi chiok góa ê sim-goān;	Góa beh pu̍ih-to, góa ê chhiú beh bia̍t in.
<sup>10</sup> Lí chi̍t-ē pûn-hong, hái chiū khàm-ba̍t-in;	In chhin-chhiūⁿ iân, tîm tī tōa-chúi-tiong.
<sup>11</sup> Iâ-hô-hoa ah, chiah-ê siōng-tè ê tiong-kan, chī-chūi ōe chhin-chhiūⁿ Lí?	Chī-chūi chhin-chhiūⁿ Lí, chì-sèng thang êng-kng,	Ui-giâm thang o-ló, kiâⁿ-chhut kî-sū?
<sup>12</sup> Lí chhun-chhut chiàⁿ-chhiú,	Tōe chiū thun-bia̍t-in.
<sup>13</sup> Lí ēng Lí ê chû-ài, chhōa Lí só͘ kiù-sio̍k ê peh-sìⁿ;	Lí ēng Lí ê koân-lêng, chhōa in ji̍p Lí sèng ê só͘-chāi.
<sup>14</sup> Lia̍t-pang thiaⁿ-kìⁿ chiū ngia̍uh-ngia̍uh-chhoah;	Khiā-khí tī Hui-lī-sū tōe ê, tú-tio̍h thòng-khó͘.
<sup>15</sup> Hit-sî Í-tong ê cho̍k-tiúⁿ gông-ngia̍h;	Mô͘-ap eng-hiông ê lâng tì-kàu ngia̍uh-ngia̍uh-chhoah,	Ka-lâm tōe khiā-khí ê peh-sìⁿ, sim lóng siau-iûⁿ.
<sup>16</sup> Gông-ngia̍h kiaⁿ-hiâⁿ kàu tī in;	Iâ-hô-hoa ah, in-ūi Lí ê chhiú ê tōa koân-lêng, in tiāⁿ-tiāⁿ chhin-chhiūⁿ chio̍h-thâu,	Thèng-hāu Lí ê peh-sìⁿ keng-kè,	Thèng-hāu Lí só͘ tit-tio̍h ê peh-sìⁿ kè-khì.
<sup>17</sup> Lí beh chhōa in ji̍p-khì, chai-pôe in tī Lí ê sán-gia̍p ê soaⁿ,	Iâ-hô-hoa ah, chiū-sī Lí ūi ka-kī só͘ pī-pān khiā-khí ê só͘-chāi,	Chú ah, chiū-sī Lí ê chhiú só͘ kiàn-li̍p ê sèng-só͘.
<sup>18</sup> Iâ-hô-hoa beh chòe-ông, ti̍t-kàu éng-oán.
<sup>19</sup> In-ūi Hoat-ló ê bé, kap i ê chhia, i ê bé-peng, kàu tī hái-tiong, Iâ-hô-hoa hō͘ hái-chúi hoan-lâu im-ba̍t-in;  to̍k-to̍k Í-sek-lia̍t lâng tī hái-tiong kiâⁿ ta-tōe.
<sup>20</sup> A-lûn ê tōa-chí lú sian-ti Bí-lī-àm, chhiú-ni̍h kia̍h lin-long-kó͘, chèng hū-lú iā tè i chhut-khì, kia̍h lin-long-kó͘ thiàu-bú.
<sup>21</sup> Bí-lī-àm hô só͘-chhiùⁿ-ê kóng, 	Lín tio̍h chhiùⁿ-koa o-ló Iâ-hô-hoa, in-ūi I chì-koâiⁿ chì-tōa;	Chiong bé kap khiâ-bé-ê, hiat tī hái-tiong.
<sup>22</sup> Mô͘-se chhōa Í-sek-lia̍t lâng tùi Âng-hái chìn-chêng kiâⁿ; in chhut-khì, kàu Su-jíⁿ ê khòng-iá;  tī khòng-iá kiâⁿ saⁿ-ji̍t, chhē bô chúi.
<sup>23</sup> Kàu Má-la̍h ê sî, Má-la̍h ê chúi bōe lim-tit, in-ūi chúi khó͘;  só͘-í miâ hit-ê tōe kiò Má-la̍h.
<sup>24</sup> Peh-sìⁿ chiū tùi Mô͘-se ai-oàn kóng, Goán beh lim sím-mi̍h ah?
<sup>25</sup> Mô͘-se kiû-kiò Iâ-hô-hoa;  Iâ-hô-hoa chí-sī i chi̍t châng chhiū, i chiū hiat i tī chúi-ni̍h, chúi chiū piàn-kam.  I tī-hia, ūi in tēng lu̍t-lē hoat-tō͘, tī-hia chhì-giām in.
<sup>26</sup> Koh kóng, Lí nā tì-ì thiaⁿ Iâ-hô-hoa lí ê Siōng-tè ê siaⁿ, koh kiâⁿ I só͘ khòaⁿ chòe ha̍p-gî ê sū, liû-sim thiaⁿ I ê kài-bēng, siú I it-chhè ê lu̍t-lē, chiū Góa hō͘ Ai-ki̍p lâng só͘ tú-tio̍h ê phòa-pīⁿ, tek-khak bô hō͘ lí tú-tio̍h;  in-ūi Góa Iâ-hô-hoa sī i-tī lí-ê.
<sup>27</sup> In kàu Í-lîm, tī-hia ū cha̍p-jī ê chúi-chôaⁿ, chhit-cha̍p châng ê chó-chhiū;  in chiū tī-hia ê chúi-piⁿ chat-iâⁿ.

</p></div></div><div class="p_outer"><div class="p_left"> <div class="chap">=== 出埃及記 · 第 16 章 ===</div><p>
<sup>1</sup> In tùi Í-lîm起身，tī出埃及地以後，第二月十五日，以色列人全會到Í-lîm kap Se-nái ê中間，Sìn ê曠野。
<sup>2</sup> 以色列人全會tī曠野哀怨摩西、亞倫。
<sup>3</sup> 以色列人對in講：M̄值tio̍h阮tī埃及地死tī耶和華ê手。Hit時阮有肉滿鼎，有餅thang食到飽；lín chhōa阮出來到chit-ê曠野，是beh hō͘ chit-ê全會lóng餓死。
<sup>4</sup> 耶和華對摩西講：看ah，我beh tùi天落米糧hō͘ lín；百姓tio̍h出去，ta̍k日拾ta̍k日ê額；我thang試驗in，看in beh thàn我ê法度á m̄。
<sup>5</sup> 到第六日，in tio̍h將所拾入來ê，備辦好勢，比ta̍k日所拾ê重倍chōe。
<sup>6</sup> 摩西、亞倫對以色列眾人講：到ê-hng lín beh知，chhōa lín出埃及地ê是耶和華。
<sup>7</sup> 明á早起lín beh看見耶和華ê榮光；因為耶和華聽見lín哀怨伊；阮算甚麼，lín竟然哀怨阮？
<sup>8</sup> 摩西koh講：耶和華ê-hng時beh hō͘ lín食肉，早起時beh hō͘ lín食餅到飽；因為lín哀怨耶和華，伊lóng聽見；阮算甚麼？lín m̄是哀怨阮，是哀怨耶和華。
<sup>9</sup> 摩西對亞倫講：你tio̍h kā以色列人全會講：Lín tio̍h就近耶和華ê面前；因為伊已經聽見lín ê哀怨lah。
<sup>10</sup> 亞倫tú-tú對以色列人全會講話ê時，in ǹg曠野teh看，看ah，耶和華ê榮光tī雲中顯現。
<sup>11</sup> 耶和華對摩西講：
<sup>12</sup> 我已經聽見以色列人ê哀怨；你tio̍h kā in講：到黃昏ê時，lín beh食肉，早起beh有餅thang食飽；lín就知我是耶和華lín ê上帝。
<sup>13</sup> 到ê-hng有鵪鶉飛來，遮蓋營盤；天光早tī營盤四圍ê地面，有一重(têng)ê露水。
<sup>14</sup> 露水乾ê時，看ah，曠野ê地面有細細圓圓ê物；細 到親像霜。
<sup>15</sup> 以色列人看見，m̄知是甚麼，大家相kap講：這是甚麼ah？摩西kā in講：這就是耶和華hō͘ lín食ê餅。
<sup>16</sup> 耶和華所吩咐ê是án-ni；lín tio̍h照ta̍k人所能食ê量來拾，ta̍k人為伊布棚內ê人，照伊ê人額來拾，一人一gô-mûi-jíⁿ。
<sup>17</sup> 以色列人照án-ni行，有ê拾chōe，有ê拾少。
<sup>18</sup> 到用gô-mûi-jíⁿ量(niû)伊，拾chōe-ê無chhun，拾少ê也無欠；ta̍k人照in能食ê量來拾伊。
<sup>19</sup> 摩西kā in講：人m̄-thang將所chhun-ê留到隔早起。
<sup>20</sup> 總是in無聽摩西ê話，有人留到隔早起，就生蟲臭味；摩西受氣in。
<sup>21</sup> In ta̍k早起，照ta̍k人ōe食ê量拾伊；日頭一下曝，就熔去。
<sup>22</sup> 到第六日，in拾重倍ê額，ta̍k人兩gô-mûi-jíⁿ；全會hiah-ê頭人來kā摩西講。
<sup>23</sup> 摩西kā in講：耶和華án-ni講：明á日是重要ê安歇，就是服事耶和華聖ê安歇日；lín ài pek-ê就pek伊，ài煮ê就煮伊；所chhun-ê，tio̍h家己收teh，留到隔早起。
<sup>24</sup> In就照摩西所吩咐收teh留到隔早起，也無臭味，內面也無蟲。
<sup>25</sup> 摩西講：Lín今á日食chit-ê，因為今á日是服事耶和華ê安歇日；lín tī田野，今á日的確chhē無。
<sup>26</sup> 六日間thang拾，第七日是安歇日，hit日就無。
<sup>27</sup> 第七日百姓中有人出去拾，也chhē無。
<sup>28</sup> 耶和華對摩西講：Lín m̄肯守我ê命令，我ê律法，beh到tī時ah？
<sup>29</sup> Lín tio̍h看，耶和華已經將安歇日賞賜lín，所以第六日伊hō͘ lín兩日ê米糧，第七日ta̍k人tio̍h tiàm家己ê所在，lóng m̄-thang出去。
<sup>30</sup> Tùi án-ni，百姓就tī第七日安歇。
<sup>31</sup> Chit-ê物，以色列家叫伊做má-ná；款式親像oân-sui仁，色緻是白ê，滋味親像chham蜜ê餅。
<sup>32</sup> 摩西講：耶和華án-ni吩咐，tio̍h將一gô-mûi-jíⁿ tīⁿ-tīⁿ ê má-ná，留到lín ê後代，hō͘ in看我當日chhōa lín出埃及地，tī曠野所hō͘ lín食ê餅。
<sup>33</sup> 摩西kā亞倫講：你the̍h一個器具，tóe一gô-mûi-jíⁿ tīⁿ-tīⁿ ê má-ná，khǹg tī耶和華ê面前，留到lín ê後代。
<sup>34</sup> 亞倫照耶和華所吩咐摩西ê，將má-ná hē tī干證ê約櫃前留teh。
<sup>35</sup> 以色列人食má-ná共四十年久，直到in到tī有人khiā起ê地。 In食má-ná，直到in到迦南ê境界。
<sup>36</sup> 一gô-mûi-jíⁿ就是i-hoat ê十份一。

</p></div><div class="p_right"><div class="chap">=== 出埃及記 · 第 16 章 ===</div><p>
<sup>1</sup> In tùi Í-lîm khí-sin, tī chhut Ai-ki̍p tōe í-āu, tē-jī ge̍h cha̍p-gō͘ ji̍t, Í-sek-lia̍t lâng choân-hōe kàu Í-lîm kap Se-nái ê tiong-kan, Sìn ê khòng-iá.
<sup>2</sup> Í-sek-lia̍t lâng choân-hōe tī khòng-iá ai-oàn Mô͘-se, A-lûn.
<sup>3</sup> Í-sek-lia̍t lâng tùi in kóng, M̄-ta̍t-tio̍h goán tī Ai-ki̍p tōe sí tī Iâ-hô-hoa ê chhiú.  Hit-sî goán ū bah móa-tiáⁿ, ū piáⁿ thang chia̍h kàu-pá;  lín chhōa goán chhut-lâi kàu chit-ê khòng-iá, sī beh hō͘ chit-ê choân-hōe lóng gō-sí.
<sup>4</sup> Iâ-hô-hoa tùi Mô͘-se kóng, Khòaⁿ ah, Góa beh tùi thiⁿ lo̍h bí-niû hō͘ lín;  peh-sìⁿ tio̍h chhut-khì, ta̍k-ji̍t khioh ta̍k-ji̍t ê gia̍h;  Góa thang chhì-giām in, khòaⁿ in beh thàn Góa ê hoat-tō͘ á m̄.
<sup>5</sup> Kàu tē-la̍k ji̍t, in tio̍h chiong só͘ khioh ji̍p-lâi-ê, pī-pān hó-sè, pí ta̍k-ji̍t só͘-khioh-ê têng-pē chōe.
<sup>6</sup> Mô͘-se, A-lûn tùi Í-sek-lia̍t chèng-lâng kóng, Kàu ê-hng lín beh chai, chhōa lín chhut Ai-ki̍p tōe ê sī Iâ-hô-hoa.
<sup>7</sup> Bîn-á-chá-khí lín beh khòaⁿ-kìⁿ Iâ-hô-hoa ê êng-kng;  in-ūi Iâ-hô-hoa thiaⁿ-kìⁿ lín ai-oàn I;  goán sǹg sím-mi̍h, lín kèng-jiân ai-oàn goán?
<sup>8</sup> Mô͘-se koh kóng, Iâ-hô-hoa ê-hng-sî beh hō͘ lín chia̍h-bah, chá-khí-sî beh hō͘ lín chia̍h-piáⁿ kàu pá;  in-ūi lín ai-oàn Iâ-hô-hoa, I lóng thiaⁿ-kìⁿ;  goán sǹg sím-mi̍h?  lín m̄-sī ai-oàn goán, sī ai-oàn Iâ-hô-hoa.
<sup>9</sup> Mô͘-se tùi A-lûn kóng, Lí tio̍h kā Í-sek-lia̍t lâng choân-hōe kóng, Lín tio̍h chiū-kūn Iâ-hô-hoa ê bīn-chêng;  in-ūi I í-keng thiaⁿ-kìⁿ lín ê ai-oàn lah.
<sup>10</sup> A-lûn tú-tú tùi Í-sek-lia̍t lâng choân-hōe kóng-ōe ê sî, in ǹg khòng-iá teh khòaⁿ, khòaⁿ ah, Iâ-hô-hoa ê êng-kng tī hûn-tiong hián-hiān.
<sup>11</sup> Iâ-hô-hoa tùi Mô͘-se kóng,
<sup>12</sup> Góa í-keng thiaⁿ-kìⁿ Í-sek-lia̍t lâng ê ai-oàn;  lí tio̍h kā in kóng, Kàu hông-hun ê sî, lín beh chia̍h-bah, chá-khí beh ū piáⁿ thang chia̍h-pá;  lín chiū chai Góa sī Iâ-hô-hoa lín ê Siōng-tè.
<sup>13</sup> Kàu ê-hng ū ian-chhun pe-lâi, jia-khàm iâⁿ-pôaⁿ;  thiⁿ-kng-chá tī iâⁿ-pôaⁿ sì-ûi ê tōe-bīn, ū chi̍t-têng ê lō͘-chúi.
<sup>14</sup> Lō͘-chúi ta ê sî, khòaⁿ ah, khòng-iá ê tōe-bīn ū sòe-sòe îⁿ-îⁿ ê mi̍h;  sòe kàu chhin-chhiūⁿ sng.
<sup>15</sup> Í-sek-lia̍t lâng khòaⁿ-kìⁿ, m̄-chai sī sím-mi̍h, tāi-ke saⁿ-kap kóng, Che sī sím-mi̍h ah?  Mô͘-se kā in kóng, Che chiū-sī Iâ-hô-hoa hō͘ lín chia̍h ê piáⁿ.
<sup>16</sup> Iâ-hô-hoa só͘ hoan-hù-ê sī án-ni;  lín tio̍h chiàu ta̍k-lâng só͘ ōe chia̍h ê liōng lâi khioh, ta̍k-lâng ūi i pò͘-pîⁿ-lāi ê lâng, chiàu i ê lâng-gia̍h lâi khioh, chi̍t-lâng chi̍t gô-mûi-jíⁿ.
<sup>17</sup> Í-sek-lia̍t lâng chiàu án-ni kiâⁿ, ū-ê khioh chōe, ū-ê khioh chió.
<sup>18</sup> Kàu ēng gô-mûi-jíⁿ niû i, khioh chōe-ê bô chhun, khioh chió-ê iā bô khiàm;  ta̍k-lâng chiàu in ōe chia̍h ê liōng lâi khioh i.
<sup>19</sup> Mô͘-se kā in kóng, Lâng m̄-thang chiong só͘ chhun-ê lâu kàu keh chá-khí.
<sup>20</sup> Chóng-sī in bô thiaⁿ Mô͘-se ê ōe, ū lâng lâu kàu keh chá-khí, chiū siⁿ-thâng chhàu-bī;  Mô͘-se siū-khì in.
<sup>21</sup> In ta̍k chá-khí, chiàu ta̍k-lâng ōe chia̍h ê liōng khioh i;  ji̍t-thâu chi̍t-ē pha̍k, chiū iûⁿ-khì.
<sup>22</sup> Kàu tē-la̍k ji̍t, in khioh têng-pē ê gia̍h, ta̍k-lâng nn̄g gô-mûi-jíⁿ;  choân-hōe hiah-ê thâu-lâng lâi kā Mô͘-se kóng.
<sup>23</sup> Mô͘-se kā in kóng, Iâ-hô-hoa án-ni kóng, bîn-á-ji̍t sī tiōng-iàu ê an-hioh, chiū-sī ho̍k-sāi Iâ-hô-hoa sèng ê an-hioh-ji̍t;  lín ài pek-ê chiū pek i, ài chú-ê chiū chú i;  só͘-chhun-ê, tio̍h ka-kī siu-teh, lâu kàu keh chá-khí.
<sup>24</sup> In chiū chiàu Mô͘-se só͘ hoan-hù siu-teh lâu kàu keh chá-khí, iā bô chhàu-bī, lāi-bīn iā bô thâng.
<sup>25</sup> Mô͘-se kóng, Lín kin-á-ji̍t chia̍h chit-ê, in-ūi kin-á-ji̍t sī ho̍k-sāi Iâ-hô-hoa ê an-hioh-ji̍t;  lín tī chhân-iá, kin-á-ji̍t tek-khak chhē-bô.
<sup>26</sup> La̍k-ji̍t-kan thang khioh, tē-chhit ji̍t sī an-hioh-ji̍t, hit-ji̍t chiū bô.
<sup>27</sup> Tē-chhit-ji̍t peh-sìⁿ-tiong ū lâng chhut-khì khioh, iā chhē-bô.
<sup>28</sup> Iâ-hô-hoa tùi Mô͘-se kóng, Lín m̄-khéng siú Góa ê bēng-lēng, Góa ê lu̍t-hoat, beh kàu tī-sî ah?
<sup>29</sup> Lín tio̍h khòaⁿ, Iâ-hô-hoa í-keng chiong an-hioh-ji̍t siúⁿ-sù lín,  só͘-í tē-la̍k ji̍t I hō͘ lín nn̄g-ji̍t ê bí-niû, tē-chhit ji̍t ta̍k-lâng tio̍h tiàm ka-kī ê só͘-chāi, lóng m̄-thang chhut-khì.
<sup>30</sup> Tùi án-ni peh-sìⁿ chiū tī tē-chhit ji̍t an-hioh.
<sup>31</sup> Chit-ê mi̍h, Í-sek-lia̍t-ke kiò i chòe má-ná;  khoán-sit chhin-chhiūⁿ oân-sui-jîn, sek-tì sī pe̍h-ê, chu-bī chhin-chhiūⁿ chham-bi̍t ê piáⁿ.
<sup>32</sup> Mô͘-se kóng, Iâ-hô-hoa án-ni hoan-hù, tio̍h chiong chi̍t gô-mûi-jíⁿ tīⁿ-tīⁿ ê má-ná , lâu kàu lín ê āu-tāi, hō͘ in khòaⁿ Góa tng-ji̍t chhōa lín chhut Ai-ki̍p-tōe, tī khòng-iá só͘ hō͘ lín chia̍h ê piáⁿ.
<sup>33</sup> Mô͘-se kā A-lûn kóng, Lí the̍h chi̍t ê khì-kū, tóe chi̍t gô-mûi-jíⁿ tīⁿ-tīⁿ ê má-ná, khǹg tī Iâ-hô-hoa ê bīn-chêng, lâu kàu lín ê āu-tāi.
<sup>34</sup> A-lûn chiàu Iâ-hô-hoa só͘ hoan-hù Mô͘-se-ê, chiong má-ná hē tī kan-chèng ê iok-kūi chêng lâu-teh.
<sup>35</sup> Í-sek-lia̍t lâng chia̍h má-ná kiōng sì-cha̍p nî kú, ti̍t-kàu in kàu tī ū lâng khiā-khí ê tōe.  In chia̍h má-ná, ti̍t-kàu in kàu Ka-lâm ê kéng-kài.
<sup>36</sup> Chi̍t gô-mûi-jíⁿ chiū-sī i-hoat ê cha̍p-hūn-chi̍t.

</p></div></div><div class="p_outer"><div class="p_left"> <div class="chap">=== 出埃及記 · 第 17 章 ===</div><p>
<sup>1</sup> 以色列人全會thàn耶和華ê命令，照路站，tùi Sìn ê曠野，進前行，tī Lī-hui-teng紮營，百姓無水thang lim。
<sup>2</sup> 百姓就kap摩西計較講：Hō͘阮有水thang lim。摩西kā in講：Lín啥事kap我計較，啥事試耶和華ah？
<sup>3</sup> 百姓tī-hia真嘴乾，ài lim水；就哀怨摩西講：你啥事chhōa阮tùi埃及上來，hō͘阮kap阮ê kiáⁿ兒，阮ê cheng-siⁿ，lóng嘴乾死ah？
<sup>4</sup> 摩西就求叫耶和華講：我對 chit-ê百姓beh怎樣做ah？in差不多beh用石頭tìm我。
<sup>5</sup> 耶和華kā摩西講：你做百姓ê頭前行，chhōa以色列ê長老kúi-nā人kap你去，你ê手tio̍h kia̍h前日phah河水ê柺á。
<sup>6</sup> 看ah，我beh khiā tī你ê面前，tī Hô-lia̍t ê石磐頂；你phah hit-ê石磐，beh有水tùi hia流出hō͘百姓lim。摩西就tī以色列長老ê面前án-ni行。
<sup>7</sup> 伊名hit-ê所在叫Má-sat，koh叫做Bí-lī-pa；因為以色列人計較，koh因為in試耶和華，講：耶和華tī阮中間á無？
<sup>8</sup> Hit時A-má-le̍k人來到Lī-hui-teng，kap以色列人交戰。
<sup>9</sup> 摩西kā約書亞講：你替咱揀人出去kap A-má-le̍k人交戰；明á日我手裡beh kia̍h上帝ê柺á，khiā tī山頂。
<sup>10</sup> Tùi hit-tia̍p約書亞照摩西所kā伊講ê行；kap A-má-le̍k人交戰；摩西、亞倫kap Hō͘-jíⁿ lóng上山頂。
<sup>11</sup> 摩西手kia̍h起ê時，以色列人就khah贏；手垂落去ê時，A-má-le̍k人就khah贏。
<sup>12</sup> 總是摩西手酸；in就徙石，來hē tī伊ê下面；伊坐tī石頂，亞倫kap Hō͘-jíⁿ扶伊ê手，一個tī chit-pêng，一個tī hit-pêng；伊ê手就自在，直直到日落。
<sup>13</sup> 約書亞用刀thâi A-má-le̍k王kap伊ê百姓。
<sup>14</sup> 耶和華kā摩西講：我beh將A-má-le̍k ê名字tùi天下完全擦滅伊；你tio̍h用chit-ê寫tī冊裡做記念，koh講hō͘約書亞聽。
<sup>15</sup> 摩西起一座壇，號伊ê名叫耶和華尼西；
<sup>16</sup> koh講：耶和華已經chiù-chōa，耶和華beh代代kap A-má-le̍k人交戰。

</p></div><div class="p_right"><div class="chap">=== 出埃及記 · 第 17 章 ===</div><p>
<sup>1</sup> Í-sek-lia̍t lâng choân-hōe thàn Iâ-hô-hoa ê bēng-lēng, chiàu lō͘-chām, tùi Sìn ê khòng-iá, chìn-chêng kiâⁿ, tī Lī-hui-tèng chat-iâⁿ, peh-sìⁿ bô chúi thang lim.
<sup>2</sup> Peh-sìⁿ chiū kap Mô͘-se kè-kàu kóng, Hō͘ goán ū chúi thang lim.  Mô͘-se kā in kóng, Lín siáⁿ-sū kap góa kè-kàu, siáⁿ-sū chhì Iâ-hô-hoa ah?
<sup>3</sup> Peh-sìⁿ tī-hia chin chhùi-ta, ài lim chúi;  chiū ai-oàn Mô͘-se kóng, Lí siáⁿ-sū chhōa goán tùi Ai-ki̍p chiūⁿ-lâi, hō͘ goán kap goán ê kiáⁿ-jî, goán ê cheng-siⁿ, lóng chhùi-ta sí ah?
<sup>4</sup> Mô͘-se chiū kiû-kiò Iâ-hô-hoa kóng, Góa tùi chit-ê peh-sìⁿ beh cháiⁿ-iūⁿ chòe ah?  in chha-put-to beh ēng chio̍h-thâu tìm góa.
<sup>5</sup> Iâ-hô-hoa kā Mô͘-se kóng, Lí chòe peh-sìⁿ ê thâu-chêng kiâⁿ, chhōa Í-sek-lia̍t ê tiúⁿ-ló kúi-nā lâng kap lí khì, lí ê chhiú tio̍h kia̍h chêng-ji̍t phah hô-chúi ê koáiⁿ-á.
<sup>6</sup> Khòaⁿ ah, Góa beh khiā tī lí ê bīn-chêng, tī Hô-lia̍t ê chio̍h-pôaⁿ-téng; lí phah hit-ê chio̍h-pôaⁿ, beh ū chúi tùi hia lâu-chhut hō͘ peh-sìⁿ lim.  Mô͘-se chiū tī Í-sek-lia̍t tiúⁿ-ló ê bīn-chêng án-ni kiâⁿ.
<sup>7</sup> I miâ hit-ê só͘-chāi kiò Má-sat, koh kiò-chòe Bí-lī-pa;  in-ūi Í-sek-lia̍t lâng kè-kàu, koh in-ūi in chhì Iâ-hô-hoa, kóng, Iâ-hô-hoa tī goán tiong-kan á-bô?
<sup>8</sup> Hit-sî A-má-le̍k lâng lâi kàu Lī-hui-tèng, kap Í-sek-lia̍t lâng kau-chiàn.
<sup>9</sup> Mô͘-se kā Iok-su-a kóng, Lí thòe lán kéng lâng chhut-khì kap A-má-le̍k lâng kau-chiàn;  bîn-á-ji̍t góa chhiú-ni̍h beh kia̍h Siōng-tè ê koáiⁿ-á, khiā tī soaⁿ-téng.
<sup>10</sup> Tùi hit-tia̍p Iok-su-a chiàu Mô͘-se só͘ kā i kóng-ê kiâⁿ;  kap A-má-le̍k lâng kau-chiàn;  Mô͘-se, A-lûn kap Hō͘-jíⁿ lóng chiūⁿ soaⁿ-téng.
<sup>11</sup> Mô͘-se chhiú kia̍h-khí ê sî, Í-sek-lia̍t lâng chiū khah-iâⁿ;  chhiú sûi-lo̍h-khì ê sî, A-má-le̍k lâng chiū khah-iâⁿ.
<sup>12</sup> Chóng-sī Mô͘-se chhiú sng;  in chiū sóa chio̍h, lâi hē tī i ê ē-bīn;  i chē tī chio̍h-téng, A-lûn kap Hō͘-jíⁿ hû i ê chhiú, chi̍t-ê tī chit-pêng, chi̍t-ê tī hit-pêng;  i ê chhiú chiū chū-chāi, ti̍t-ti̍t kàu ji̍t-lo̍h.
<sup>13</sup> Iok-su-a ēng to thâi A-má-le̍k ông kap i ê peh-sìⁿ.
<sup>14</sup> Iâ-hô-hoa kā Mô͘-se kóng, Góa beh chiong A-má-le̍k ê miâ-jī tùi thiⁿ-ē oân-choân chhat-bia̍t i;  lí tio̍h ēng chit-ê siá tī chheh-ni̍h chòe kì-liām, koh kóng hō͘ Iok-su-a thiaⁿ.
<sup>15</sup> Mô͘-se khí chi̍t chō tôaⁿ, hō i ê miâ kiò Iâ-hô-hoa-nî-se;
<sup>16</sup> koh kóng, Iâ-hô-hoa í-keng chiù-chōa, Iâ-hô-hoa beh tāi-tāi kap A-má-le̍k lâng kau-chiàn.

</p></div></div><div class="p_outer"><div class="p_left"> <div class="chap">=== 出埃及記 · 第 18 章 ===</div><p>
<sup>1</sup> 摩西ê丈人，米甸ê祭司Ia̍p-thek-lô，聽見上帝ūi摩西kap伊ê百姓以色列所行一切ê事，就是耶和華chhōa以色列出埃及ê事。
<sup>2</sup> 摩西ê丈人Ia̍p-thek-lô帶摩西ê婦人人Se-pho-la̍h來，就是摩西前差伊tò去ê；
<sup>3</sup> koh帶伊兩個kiáⁿ，一個名叫Kek-sūn；因為摩西講：我寄腳tī外邦；
<sup>4</sup> 一個名叫Í-lī-í-siā；因為伊講：我ê父ê上帝幫贊我，救我脫離法老ê刀。
<sup>5</sup> 摩西ê丈人，Ia̍p-thek-lô，帶摩西兩個kiáⁿ kap伊ê婦人人，來到上帝ê山，就是摩西tī曠野紮營ê所在；
<sup>6</sup> kā摩西講：我是你ê丈人Ia̍p-thek-lô，帶你ê婦人人kap伊兩個kiáⁿ，來你chia。
<sup>7</sup> 摩西出去迎接伊ê丈人，對伊鞠躬，kap伊chim嘴，相kap問平安；就入布棚。
<sup>8</sup> 摩西將耶和華為以色列ê緣故對法老kap埃及人所行一切ê事，以及路裡所tú-tio̍h一切ê為難，kap耶和華怎樣拯救in，lóng排列hō͘伊ê丈人聽。
<sup>9</sup> Ia̍p-thek-lô因為耶和華款待以色列人一切ê好事，救in脫離埃及人ê手，就真歡喜。
<sup>10</sup> Ia̍p-thek-lô講：耶和華是應該o-ló ê，伊救lín脫離埃及人ê手，也脫離法老ê手，救chit-ê百姓出埃及人ê手下。
<sup>11</sup> Taⁿ我知耶和華比chiah-ê上帝(=神明) khah大，就是對in hiah-ê埃及人驕傲款待chit-ê百姓ê事。
<sup>12</sup> 摩西ê丈人，Ia̍p-thek-lô，將燒祭kap別號ê祭，獻hō͘上帝；亞倫kap以色列ê長老lóng來，kap摩西ê丈人相kap食tī上帝ê面前。
<sup>13</sup> 隔日摩西坐teh審判百姓；百姓tùi早起到ê-hng，lóng khiā-óa tī摩西ê身邊。
<sup>14</sup> 摩西ê丈人看見伊對百姓所做一切ê事，就講：你對百姓做ê是甚麼事ah？你啥事家己坐teh，眾百姓tùi早起到ê-hng lóng khiā tī你ê身邊ah？
<sup>15</sup> 摩西應伊ê丈人講：這是因為百姓到我chia，來問上帝。
<sup>16</sup> In有tāi-chì ê時，就來我chia，我就tī in雙pêng ê中間kā in判斷，hō͘ in知上帝ê律例kap法度。
<sup>17</sup> 摩西ê丈人對伊講，你án-ni做m̄好。
<sup>18</sup> 你kap你chiah-ê百姓會真損身；因為chit-ê事hō͘你siuⁿ重，你家己一人做bōe來。
<sup>19</sup> Taⁿ你tio̍h聽我ê話，我替你phah算，願上帝kap你tī-teh；你tio̍h替百姓到上帝面前，將案件請問上帝；
<sup>20</sup> koh tio̍h將律例kap法度教示in，指示in所tio̍h行ê路，所tio̍h做ê事。
<sup>21</sup> 也tio̍h tùi百姓ê中間，揀有才能ê人，就是敬畏上帝，誠實無lām-sám，怨恨不義ê錢，hit號人，設立in做百姓ê序大，有ê管一千人，有ê管一百人，有ê管五十人，有ê管十人；
<sup>22</sup> hō͘ in照時審判百姓；大事tio̍h hō͘ in 到你chia，小事in thang家己審判；án-ni你就khah減輕，in也thang kap你相kap擔當。
<sup>23</sup> 你若án-ni行，上帝也án-ni吩咐你，你就chih-chài ōe-tiâu，chiah-ê百姓也thang安然到伊ê所在。
<sup>24</sup> Tùi án-ni，摩西聽thàn伊ê丈人ê話，lóng照伊所講ê去行。
<sup>25</sup> 摩西tùi以色列人中間揀有才能ê人，設立in做百姓ê序大，有ê管一千人，有ê管一百人，有ê管五十人，有ê管十人；
<sup>26</sup> in照時審判百姓，有oh得ê案件就到摩西hia；若是ta̍k項小事，in就家己審判。
<sup>27</sup> 後來摩西送伊ê丈人起身，伊就tò去本所在。

</p></div><div class="p_right"><div class="chap">=== 出埃及記 · 第 18 章 ===</div><p>
<sup>1</sup> Mô͘-se ê tiūⁿ-lâng, Bí-tiân ê chè-si Ia̍p-thek-lô, thiaⁿ-kìⁿ Siōng-tè ūi Mô͘-se kap I ê peh-sìⁿ Í-sek-lia̍t só͘-kiâⁿ it-chhè ê sū, chiū-sī Iâ-hô-hoa chhōa Í-sek-lia̍t chhut Ai-ki̍p ê sū.
<sup>2</sup> Mô͘-se ê tiūⁿ-lâng Ia̍p-thek-lô tòa Mô͘-se ê hū-jîn-lâng Se-pho-la̍h lâi, chiū-sī Mô͘-se chêng chhe i tò-khì ê;
<sup>3</sup> koh tòa i nn̄g ê kiáⁿ, chi̍t-ê miâ-kiò Kek-sūn;  in-ūi Mô͘-se kóng, Góa kià-kha tī gōa-pang;
<sup>4</sup> chi̍t-ê miâ kiò Í-lī-í-siā;  in-ūi i kóng, Góa ê pē ê Siōng-tè pang-chān góa, kiù góa thoat-lī Hoat-ló ê to.
<sup>5</sup> Mô͘-se ê tiūⁿ-lâng, Ia̍p-thek-lô, tòa Mô͘-se nn̄g ê kiáⁿ kap i ê hū-jîn-lâng, lâi kàu Siōng-tè ê soaⁿ, chiū-sī Mô͘-se tī khòng-iá chat-iâⁿ ê só͘-chāi;
<sup>6</sup> kā Mô͘-se kóng, Góa sī lí ê tiūⁿ-lâng Ia̍p-thek-lô, tòa lí ê hū-jîn-lâng kap i nn̄g ê kiáⁿ, lâi lí chia.
<sup>7</sup> Mô͘-se chhut-khì ngiâ-chih i ê tiūⁿ-lâng, tùi i kiok-kiong, kap i chim-chhùi, saⁿ-kap mn̄g pêng-an;  chiū ji̍p pò͘-pîⁿ.
<sup>8</sup> Mô͘-se chiong Iâ-hô-hoa ūi Í-sek-lia̍t ê iân-kò͘ tùi Hoat-ló kap Ai-ki̍p lâng só͘ kiâⁿ it-chhè ê sū, í-ki̍p lō͘-ni̍h só͘ tú-tio̍h it-chhè ê ûi-lân, kap Iâ-hô-hoa cháiⁿ-iūⁿ chín-kiù in, lóng pâi-lia̍t hō͘ i ê tiūⁿ-lâng thiaⁿ.
<sup>9</sup> Ia̍p-thek-lô in-ūi Iâ-hô-hoa khoán-thāi Í-sek-lia̍t lâng it-chhè ê hó-sū, kiù in thoat-lī Ai-ki̍p lâng ê chhiú, chiū chin hoaⁿ-hí.
<sup>10</sup> Ia̍p-thek-lô kóng, Iâ-hô-hoa sī eng-kai o-ló-ê, I kiù lín thoat-lī Ai-ki̍p lâng ê chhiú, iā thoat-lī Hoat-ló ê chhiú, kiù chit-ê peh-sìⁿ chhut Ai-ki̍p lâng ê chhiú-ē.
<sup>11</sup> Taⁿ góa chai Iâ-hô-hoa pí chiah-ê siōng-tè khah-tōa, chiū-sī tùi in hiah-ê Ai-ki̍p lâng kiau-ngō͘ khoán-thāi chit-ê peh-sìⁿ ê sū.
<sup>12</sup> Mô͘-se ê tiūⁿ-lâng, Ia̍p-thek-lô, chiong sio-chè kap pa̍t-hō ê chè, hiàn hō͘ Siōng-tè;  A-lûn kap Í-sek-lia̍t ê tiúⁿ-ló lóng lâi, kap Mô͘-se ê tiūⁿ-lâng saⁿ-kap chia̍h tī Siōng-tè ê bīn-chêng.
<sup>13</sup> Keh-ji̍t Mô͘-se chē-teh sím-phòaⁿ peh-sìⁿ;  peh-sìⁿ tùi chá-khí kàu ê-hng, lóng khiā-óa tī Mô͘-se ê sin-piⁿ.
<sup>14</sup> Mô͘-se ê tiūⁿ-lâng khòaⁿ-kìⁿ i tùi peh-sìⁿ só͘ chòe it-chhè ê sū, chiū kóng, Lí tùi peh-sìⁿ chòe-ê sī sím-mi̍h sū ah?  lí siáⁿ-sū ka-kī chē-teh, chèng peh-sìⁿ tùi chá-khí kàu ê-hng lóng khiā tī lí ê sin-piⁿ ah?
<sup>15</sup> Mô͘-se ìn i ê tiūⁿ-lâng kóng, Che sī in-ūi peh-sìⁿ kàu góa chia, lâi mn̄g Siōng-tè.
<sup>16</sup> In ū tāi-chì ê sî, chiū lâi góa chia, góa chiū tī in siang-pêng ê tiong-kan kā in phòaⁿ-toàn, hō͘ in chai Siōng-tè ê lu̍t-lē kap hoat-tō͘.
<sup>17</sup> Mô͘-se ê tiūⁿ-lâng tùi i kóng, Lí án-ni chòe m̄-hó.
<sup>18</sup> Lí kap lí chiah-ê peh-sìⁿ ōe chin sńg-sin;  in-ūi chit-ê sū hō͘ lí siuⁿ tāng, lí ka-kī chi̍t-lâng chòe-bōe-lâi.
<sup>19</sup> Taⁿ lí tio̍h thiaⁿ góa ê ōe, góa thòe lí phah-sǹg, goān Siōng-tè kap lí tī-teh;  lí tio̍h thòe peh-sìⁿ kàu Siōng-tè bīn-chêng, chiong àn-kiāⁿ chhéng-mn̄g Siōng-tè;
<sup>20</sup> koh tio̍h chiong lu̍t-lē kap hoat-tō͘ kà-sī in, chí-sī in só͘ tio̍h kiâⁿ ê lō͘, só͘ tio̍h chòe ê sū.
<sup>21</sup> Iā tio̍h tùi peh-sìⁿ ê tiong-kan, kéng ū châi-lêng ê lâng, chiū-sī kèng-ùi Siōng-tè, sêng-si̍t bô lām-sám, oàn-hūn put-gī ê chîⁿ, hit-hō lâng, siat-li̍p in chòe peh-sìⁿ ê sī-tōa, ū-ê koán chi̍t chheng lâng, ū-ê koán chi̍t-pah lâng, ū-ê koán gō͘-cha̍p lâng, ū-ê koán cha̍p-lâng;
<sup>22</sup> hō͘ in chiàu-sî sím-phòaⁿ peh-sìⁿ;  tōa-sū tio̍h hō͘ in kàu lí chia, sió-sū in thang ka-kī sím-phòaⁿ;  án-ni lí chiū khah kiám-khin, in iā thang kap lí saⁿ-kap tam-tng.
<sup>23</sup> Lí nā án-ni kiâⁿ, Siōng-tè iā án-ni hoan-hù lí, lí chiū chih-chài ōe-tiâu, chiah-ê peh-sìⁿ iā thang an-jiân kàu i ê só͘-chāi.
<sup>24</sup> Tùi án-ni Mô͘-se thiaⁿ-thàn i ê tiūⁿ-lâng ê ōe, lóng chiàu i só͘ kóng-ê khì kiâⁿ.
<sup>25</sup> Mô͘-se tùi Í-sek-lia̍t lâng tiong-kan kéng ū châi-lêng ê lâng, siat-li̍p in chòe peh-sìⁿ ê sī-tōa, ū-ê koán chi̍t-chheng lâng, ū-ê koán chi̍t-pah lâng, ū-ê koán gō͘-cha̍p lâng, ū-ê koán cha̍p-lâng;
<sup>26</sup> in chiàu-sî sím-phòaⁿ peh-sìⁿ, ū oh-tit ê àn-kiāⁿ chiū kàu Mô͘-se hia;  nā-sī ta̍k-hāng sió-sū, in chiū ka-kī sím-phòaⁿ.
<sup>27</sup> Āu-lâi Mô͘-se sàng i ê tiūⁿ-lâng khí-sin, i chiū tò-khì pún só͘-chāi.

</p></div></div><div class="p_outer"><div class="p_left"> <div class="chap">=== 出埃及記 · 第 19 章 ===</div><p>
<sup>1</sup> 以色列人出埃及地ê了後第三月，tú-tú hit日，in就到西奈ê曠野。
<sup>2</sup> In離開Lī-hui-teng，來到西奈ê曠野，就tī曠野紮營；以色列人就tī hit-ê山ê頭前紮營。
<sup>3</sup> 摩西上到上帝hia；耶和華tùi山裡叫伊講：你tio̍h án-ni kā雅各家講：通知以色列人知；
<sup>4</sup> 我對埃及人所行ê事，lín lóng看見；koh看見我怎樣親像鷹鳥ê翼背lín，帶lín來歸tī我。
<sup>5</sup> Taⁿ lín若實在聽thàn我ê話，遵守我ê約，就tī列國中lín beh做我家己ê寶貝；因為全地lóng是我ê；
<sup>6</sup> lín beh歸tī我，做祭司ê國，做聖潔ê百姓。chiah-ê話是你所tio̍h kā以色列人講ê。
<sup>7</sup> 摩西來招集百姓中間ê長老，將耶和華所吩咐伊ê話，lóng排列tī in ê面前；
<sup>8</sup> 百姓lóng同聲應講，見若耶和華所講ê阮lóng beh遵thàn。摩西就將百姓ê話回覆耶和華。
<sup>9</sup> 耶和華kā摩西講：看ah，我beh tī密雲ê中間臨到你，hō͘百姓聽見我kap你teh講：thang永遠信你。摩西就將百姓ê話kā耶和華講。
<sup>10</sup> 耶和華koh kā摩西講：你去百姓hia，今á日、明á日kā in分別做聖，in也tio̍h洗衫。
<sup>11</sup> Tio̍h備辦便赴第三日；因為第三日，耶和華beh tī眾百姓ê面前，降臨tī西奈山。
<sup>12</sup> 你tio̍h tī山ê四圍kā百姓設界限，講：Lín tio̍h謹慎，m̄-thang上山，也m̄-thang摸伊ê交界；見若摸chit-ê山ê，的確tio̍h hō͘伊死；
<sup>13</sup> m̄-thang用手摸伊，tio̍h用石頭tìm伊，á是用箭射伊；無論是人á cheng-siⁿ，lóng bōe活。到哨角ê聲拖長ê時，in tio̍h上來山腳。
<sup>14</sup> 摩西落山到百姓hia，kā in分別做聖；in就家己洗衫。
<sup>15</sup> 伊對百姓講：Tio̍h備辦便赴第三日，m̄-thang親近婦人人。
<sup>16</sup> 到第三日天光早，tī山頂有雷tân，sih-nà kap密雲，koh哨角ê聲真大；營內ê百姓lóng ngia̍uh-ngia̍uh-chhoah。
<sup>17</sup> 摩西chhōa百姓出營盤，迎接上帝；in lóng khiā tī山腳。
<sup>18</sup> Thong西奈山lóng是火煙；因為耶和華tī火中降臨tī山頂；山ê火煙chhèng高，親像磁窯ê煙，遍山大振動。
<sup>19</sup> 哨角ê聲ná-tân ná大，摩西講話，上帝出聲應伊。
<sup>20</sup> 耶和華降臨tī西奈山，tī山尾溜；耶和華召摩西上山尾溜；摩西就上去。
<sup>21</sup> 耶和華對摩西講：你落去禁戒百姓，驚了in竄過界，到耶和華chia來看，致到in chōe-chōe人死；
<sup>22</sup> 連親近耶和華ê祭司，也tio̍h家己分別做聖，驚了耶和華忽然出來phah in。
<sup>23</sup> 摩西對耶和華講：百姓bōe會上西奈山，因為你已經禁戒阮講：Tio̍h tī山ê四圍設界限，分別伊做聖。
<sup>24</sup> 耶和華kā伊講：去ah，落去；你tio̍h kap亞倫上來；獨獨祭司kap百姓m̄-thang竄過界上到耶和華面前，驚了伊忽然出來phah in。
<sup>25</sup> 摩西就落去，到百姓hia，kā in講。

</p></div><div class="p_right"><div class="chap">=== 出埃及記 · 第 19 章 ===</div><p>
<sup>1</sup> Í-sek-lia̍t lâng chhut Ai-ki̍p tōe ê liáu-āu tē-saⁿ ge̍h, tú-tú hit-ji̍t, in chiū kàu Se-nái ê khòng-iá.
<sup>2</sup> In lī-khui Lī-hui-tèng, lâi kàu Se-nái ê khòng-iá, chiū tī khòng-iá chat-iâⁿ;  Í-sek-lia̍t lâng chiū tī hit-ê soaⁿ ê thâu-chêng chat-iâⁿ.
<sup>3</sup> Mô͘-se chiūⁿ kàu Siōng-tè hia;  Iâ-hô-hoa tùi soaⁿ-ni̍h kiò i kóng, Lí tio̍h án-ni kā Ngá-kok-ke kóng, thong-ti Í-sek-lia̍t lâng chai;
<sup>4</sup> Góa tùi Ai-ki̍p lâng só͘ kiâⁿ ê sū, lín lóng khòaⁿ-kìⁿ;  koh khòaⁿ-kìⁿ Góa cháiⁿ-iūⁿ chhin-chhiūⁿ eng-chiáu ê si̍t pē lín, tòa lín lâi kui tī Góa.
<sup>5</sup> Taⁿ lín nā si̍t-chāi thiaⁿ-thàn Góa ê ōe, chun-siú Góa ê iok, chiū tī lia̍t-kok-tiong lín beh chòe Góa ka-kī ê pó-pòe;  in-ūi choân-tōe lóng sī Góa-ê;
<sup>6</sup> lín beh kui tī Góa, chòe chè-si ê kok, chòe sèng-kiat ê peh-sìⁿ.  Chiah-ê ōe sī lí só͘ tio̍h kā Í-sek-lia̍t lâng kóng-ê.
<sup>7</sup> Mô͘-se lâi chio-chi̍p peh-sìⁿ tiong-kan ê tiúⁿ-ló, chiong Iâ-hô-hoa só͘ hoan-hù i ê ōe, lóng pâi-lia̍t tī in ê bīn-chêng;
<sup>8</sup> peh-sìⁿ lóng tâng-siaⁿ ìn kóng, Kìⁿ-nā Iâ-hô-hoa só͘ kóng-ê goán lóng beh chun-thàn.  Mô͘-se chiū chiong peh-sìⁿ ê ōe hê-hok Iâ-hô-hoa.
<sup>9</sup> Iâ-hô-hoa kā Mô͘-se kóng, Khòaⁿ ah, Góa beh tī ba̍t-hûn ê tiong-kan lîm-kàu lí, hō͘ peh-sìⁿ thiaⁿ-kìⁿ Góa kap lí teh kóng, thang éng-oán sìn lí.  Mô͘-se chiū chiong peh-sìⁿ ê ōe kā Iâ-hô-hoa kóng.
<sup>10</sup> Iâ-hô-hoa koh kā Mô͘-se kóng, Lí khì peh-sìⁿ hia, kin-á-ji̍t bîn-á-ji̍t kā in hun-piat chòe-sèng, in iā tio̍h sóe-saⁿ.
<sup>11</sup> Tio̍h pī-pān piān hù tē-saⁿ ji̍t;  in-ūi tē-saⁿ ji̍t, Iâ-hô-hoa beh tī chèng peh-sìⁿ ê bīn-chêng, kàng-lîm tī Se-nái soaⁿ.
<sup>12</sup> Lí tio̍h tī soaⁿ ê sì-ûi kā peh-sìⁿ siat kài-hān, kóng, Lín tio̍h kín-sīn, m̄-thang chiūⁿ-soaⁿ, iā m̄-thang bong i ê kau-kài;  kìⁿ-nā bong chit-ê soaⁿ ê, tek-khak tio̍h hō͘ i sí;
<sup>13</sup> m̄-thang ēng chhiú bong-i, tio̍h ēng chio̍h-thâu tìm i, á-sī ēng chìⁿ siā-i; bô-lūn sī lâng á cheng-siⁿ, lóng bōe oa̍h.  Kàu sàu-kak ê siaⁿ thoa-tn̂g ê sî, in tio̍h chiūⁿ-lâi soaⁿ-kha.
<sup>14</sup> Mô͘-se lo̍h-soaⁿ kàu peh-sìⁿ hia, kā in hun-piat chòe-sèng;  in chiū ka-kī sóe saⁿ.
<sup>15</sup> I tùi peh-sìⁿ kóng, Tio̍h pī-pān piān hù tē-saⁿ ji̍t, m̄-thang chhin-kūn hū-jîn-lâng.
<sup>16</sup> Kàu tē-saⁿ ji̍t thiⁿ-kng-chá, tī soaⁿ-téng ū lûi tân, sih-nà kap ba̍t-hûn, koh sàu-kak ê siaⁿ chin-tōa;  iâⁿ-lāi ê peh-sìⁿ lóng ngia̍uh-ngia̍uh-chhoah.
<sup>17</sup> Mô͘-se chhōa peh-sìⁿ chhut iâⁿ-pôaⁿ, ngiâ-chih Siōng-tè;  in lóng khiā tī soaⁿ-kha.
<sup>18</sup> Thong Se-nái soaⁿ lóng sī hé-ian;  in-ūi Iâ-hô-hoa tī hé-tiong kàng-lîm tī soaⁿ-téng;  soaⁿ ê hé-ian chhèng-koâiⁿ, chhin-chhiūⁿ hûi-iô ê ian, piàn-soaⁿ tōa tín-tāng.
<sup>19</sup> Sàu-kak ê siaⁿ ná-tân ná-tōa, Mô͘-se kóng-ōe, Siōng-tè chhut-siaⁿ ìn i.
<sup>20</sup> Iâ-hô-hoa kàng-lîm tī Se-nái soaⁿ, tī soaⁿ-bé-liu;  Iâ-hô-hoa tiàu Mô͘-se chiūⁿ soaⁿ-bé-liu;  Mô͘-se chiū chiūⁿ-khì.
<sup>21</sup> Iâ-hô-hoa tùi Mô͘-se kóng, Lí lo̍h-khì kìm-kài peh-sìⁿ, kiaⁿ-liáu in chhoàn-kè-kài, kàu Iâ-hô-hoa chia lâi khòaⁿ, tì-kàu in chōe-chōe lâng sí;
<sup>22</sup> liân chhin-kūn Iâ-hô-hoa ê chè-si, iā tio̍h ka-kī hun-piat chòe-sèng, kiaⁿ-liáu Iâ-hô-hoa hut-jiân chhut-lâi phah in.
<sup>23</sup> Mô͘-se tùi Iâ-hô-hoa kóng, Peh-sìⁿ bōe-ōe chiūⁿ Se-nái soaⁿ, in-ūi Lí í-keng kìm-kài goán kóng, Tio̍h tī soaⁿ ê sì-ûi siat kài-hān, hun-piat i chòe-sèng.
<sup>24</sup> Iâ-hô-hoa kā i kóng, Khì ah, lo̍h-khì;  lí tio̍h kap A-lûn chiūⁿ-lâi;  to̍k-to̍k chè-si kap peh-sìⁿ m̄-thang chhoàn-kè-kài chiūⁿ kàu Iâ-hô-hoa bīn-chêng, kiaⁿ-liáu I hut-jiân chhut-lâi phah in.
<sup>25</sup> Mô͘-se chiū lo̍h-khì, kàu peh-sìⁿ hia, kā in kóng.

</p></div></div><div class="p_outer"><div class="p_left"> <div class="chap">=== 出埃及記 · 第 20 章 ===</div><p>
<sup>1</sup> 上帝吩咐chiah-ê一切ê話講：我是耶和華，你ê上帝，bat chhōa你tùi埃及地，tùi做奴才ê家，出來ê。
<sup>2</sup> 
<sup>3</sup> 我以外，你m̄-thang有別個上帝(=神明)。
<sup>4</sup> M̄-thang為tio̍h家己雕刻偶像，不論天頂、地上，kap地下水內所有ê物，lóng m̄-thang做in ê像；
<sup>5</sup> m̄-thang敬拜in，也m̄-thang服事in；因為我耶和華，你ê上帝，斷斷m̄容允用別個上帝(=神明)匹配我；怨恨我ê，我歸咎伊ê罪，對父到kiáⁿ，到三四代；
<sup>6</sup> 疼我，守我誡命ê，我施恩hō͘伊，直到千代。
<sup>7</sup> M̄-thang lām-sám稱耶和華你ê上帝ê名；因為lām-sám稱伊ê名ê人，耶和華的確無掠伊做無罪。
<sup>8</sup> Tio̍h記得安歇日，守伊做聖；
<sup>9</sup> 六日內應該tio̍h磨，做你一切ê工；
<sup>10</sup> 獨獨第七日，就是ǹg耶和華你ê上帝來守ê安歇；chit日你kap你ê kiáⁿ、cha-bó͘-kiáⁿ、奴僕、女婢、cheng-siⁿ，以及tiàm tī你中間ê出外人，一切ê工，lóng m̄-thang做；
<sup>11</sup> 因為六日內，耶和華創造天、地、海，kap hit中間萬物，第七日就歇；所以耶和華賜福tī安歇日，設立伊做聖。
<sup>12</sup> Tio̍h孝敬你ê老父，你ê老母，hō͘你ê日子tī耶和華你ê上帝所賞賜你ê地，得tio̍h久長。
<sup>13</sup> M̄-thang 害死人。
<sup>14</sup> M̄-thang行姦淫。
<sup>15</sup> M̄-thang偷the̍h。
<sup>16</sup> M̄-thang做假ê干證，陷害你ê厝邊。
<sup>17</sup> M̄-thang貪你ê厝邊ê厝，也m̄-thang貪你ê厝邊ê bó͘、奴僕、女婢、牛、驢，以及你ê厝邊一切所有ê。
<sup>18</sup> 眾百姓看見雷tân、sih-nà、哨角ê聲，koh山頂出煙，百姓一下看見，就ngia̍uh-ngia̍uh-chhoah，遠遠khiā-teh；
<sup>19</sup> 對摩西講：求你kap阮講：阮beh聽；m̄-thang上帝kap阮講：驚了阮會死。
<sup>20</sup> 摩西對百姓講：m̄免驚；因為上帝降臨是beh試驗lín koh hō͘ lín時常敬畏伊，免得lín犯罪。
<sup>21</sup> Tùi án-ni，百姓遠遠khiā-teh；摩西就行近密雲，到上帝ê所在。
<sup>22</sup> 耶和華對摩西講：你tio̍h án-ni kā以色列人講：Lín已經家己看見我對天頂kap lín講話。
<sup>23</sup> Lín m̄-thang做別個上帝(=神明)匹配我；m̄-thang為家己做銀ê上帝(=神明)，金ê上帝(=神明)。
<sup>24</sup> 你tio̍h kā我起土壇，tī hit頂面獻你ê燒祭，kap平安祭，kap你ê牛，你ê羊；見若我hō͘人記念我ê名ê所在，我beh到你hia賜福你。
<sup>25</sup> 你若用石頭kā我起壇，m̄-thang用過phah ê石來起；因為若tī hit頂面動你ê ke-si，就phah lâ-sâm伊。
<sup>26</sup> 也m̄-thang用崎á-chàn上我ê壇，免得露現你ê下體。

</p></div><div class="p_right"><div class="chap">=== 出埃及記 · 第 20 章 ===</div><p>
<sup>1</sup> Siōng-tè hoan-hù chiah-ê it-chhè ê ōe kóng,  Góa sī Iâ-hô-hoa, lí ê Siōng-tè, bat chhōa lí tùi Ai-ki̍p tōe, tùi chòe lô͘-châi ê ke, chhut-lâi ê.
<sup>2</sup> 
<sup>3</sup> Góa í-gōa, lí m̄-thang ū pa̍t ê Siōng-tè.
<sup>4</sup> M̄-thang ūi-tio̍h ka-kī tiau-khek ngó͘-siōng, put-lūn thiⁿ-téng, tōe-chiūⁿ, kap tōe-ē chúi-lāi só͘-ū ê mi̍h, lóng m̄-thang chòe in ê siōng;
<sup>5</sup> m̄-thang kèng-pài in, iā m̄-thang ho̍k-sāi in;  in-ūi Góa Iâ-hô-hoa, lí ê Siōng-tè, toàn-toàn m̄ iông-ún ēng pa̍t ê siōng-tè phit-phòe Góa;  oàn-hūn Góa-ê, Góa kui-kiū i ê chōe, tùi pē kàu kiáⁿ kàu saⁿ-sì tāi;
<sup>6</sup> thiàⁿ Góa, siú Góa kài-bēng-ê, Góa si-un hō͘ i, ti̍t-kàu chheng-tāi.
<sup>7</sup> M̄-thang lām-sám chheng Iâ-hô-hoa lí ê Siōng-tè ê miâ;  in-ūi lām-sám chheng I ê miâ ê lâng, Iâ-hô-hoa tek-khak bô lia̍h i chòe bô-chōe.
<sup>8</sup> Tio̍h kì-tit an-hioh-ji̍t, siú i chòe-sèng;
<sup>9</sup> la̍k-ji̍t-lāi eng-kai tio̍h-bôa, chòe lí it-chhè ê kang;
<sup>10</sup> to̍k-to̍k tē-chhit-ji̍t, chiū-sī ǹg Iâ-hô-hoa lí ê Siōng-tè lâi siú ê an-hioh;  chit-ji̍t lí kap lí ê kiáⁿ, cha-bó͘-kiáⁿ, lô͘-po̍k, lú-pī, cheng-siⁿ, í-ki̍p tiàm tī lí tiong-kan ê chhut-gōa lâng, it-chhè ê kang, lóng m̄-thang chòe;
<sup>11</sup> in-ūi la̍k-ji̍t-lāi, Iâ-hô-hoa chhòng-chō thiⁿ, tōe, hái, kap hit tiong-kan bān-mi̍h, tē-chhit ji̍t chiū hioh;  só͘-í Iâ-hô-hoa sù-hok tī an-hioh-ji̍t, siat-li̍p i chòe-sèng.
<sup>12</sup> Tio̍h hàu-kèng lí ê lāu-pē, lí ê lāu-bú, hō͘ lí ê ji̍t-chí tī Iâ-hô-hoa lí ê Siōng-tè só͘ siúⁿ-sù lí ê tōe, tit-tio̍h kú-tn̂g.
<sup>13</sup> M̄-thang hāi-sí lâng.
<sup>14</sup> M̄-thang kiâⁿ kan-îm.
<sup>15</sup> M̄-thang thau-the̍h.
<sup>16</sup> M̄-thang chòe ké ê kan-chèng, hām-hāi lí ê chhù-piⁿ.
<sup>17</sup> M̄-thang tham lí ê chhù-piⁿ ê chhù, iā m̄-thang tham lí ê chhù-piⁿ ê bó͘, lô͘-po̍k, lú-pī, gû, lû, í-ki̍p lí ê chhù-piⁿ it-chhè só͘-ū-ê.
<sup>18</sup> Chèng peh-sìⁿ khòaⁿ-kìⁿ lûi-tân, sih-nà, sàu-kak ê siaⁿ, koh soaⁿ-téng chhut-ian, peh-sìⁿ chi̍t-ē khòaⁿ-kìⁿ, chiū ngia̍uh-ngia̍uh-chhoah, hn̄g-hn̄g khiā-teh;
<sup>19</sup> tùi Mô͘-se kóng, Kiû lí kap goán kóng, goán beh thiaⁿ;  m̄-thang Siōng-tè kap goán kóng, kiaⁿ-liáu goán ōe sí.
<sup>20</sup> Mô͘-se tùi peh-sìⁿ kóng, M̄-bián kiaⁿ;  in-ūi Siōng-tè kàng-lîm sī beh chhì-giām lín koh hō͘ lín sî-siông kèng-ùi I, bián-tit lín hoān-chōe.
<sup>21</sup> Tùi án-ni peh-sìⁿ hn̄g-hn̄g khiā-teh;  Mô͘-se chiū kiâⁿ-kūn ba̍t-hûn, kàu Siōng-tè ê só͘-chāi.
<sup>22</sup> Iâ-hô-hoa tùi Mô͘-se kóng, Lí tio̍h án-ni kā Í-sek-lia̍t lâng kóng, Lín í-keng ka-kī khòaⁿ-kìⁿ Góa tùi thiⁿ-téng kap lín kóng-ōe.
<sup>23</sup> Lín m̄-thang chòe pa̍t ê siōng-tè phit-phòe Góa;  m̄-thang ūi ka-kī chòe gûn ê siōng-tè, kim ê siōng-tè.
<sup>24</sup> Lí tio̍h kā Góa khí thô͘-tôaⁿ, tī hit téng-bīn hiàn lí ê sio-chè, kap pêng-an-chè, kap lí ê gû, lí ê iûⁿ;  kìⁿ-nā Góa hō͘ lâng kì-liām Góa ê miâ ê só͘-chāi, Góa beh kàu lí hia sù-hok lí.
<sup>25</sup> Lí nā ēng chio̍h-thâu kā Góa khí-tôaⁿ, m̄-thang ēng kè-phah ê chio̍h lâi khí; in-ūi nā tī hit téng-bīn tāng lí ê ke-si, chiū phah lâ-sâm--i.
<sup>26</sup> Iā m̄-thang ēng kiā-á-chàn chiūⁿ Góa ê tôaⁿ, bián-tit lō͘-hiān lí ê ē-thé.

</p></div></div><div class="p_outer"><div class="p_left"> <div class="chap">=== 出埃及記 · 第 21 章 ===</div><p>
<sup>1</sup> 你tī百姓ê面前所tio̍h立ê法度是án-ni。
<sup>2</sup> 你若買希伯來人做奴僕，伊 beh服事你，六年久，第七年伊thang自由白白出去；
<sup>3</sup> 伊若單身來，就單身出去；伊若有bó͘，伊ê bó͘就kap伊出去；
<sup>4</sup> 伊ê主人若kā伊娶bó͘，bó͘ kā伊生kiáⁿ á是cha-bó͘-kiáⁿ，bó͘ kap kiáⁿ兒tio̍h歸主人；伊tio̍h單身出去。
<sup>5</sup> 設使奴僕明明講：我疼我ê主人，kap我ê bó͘，我ê kiáⁿ兒，m̄-ài出去自由；
<sup>6</sup> 伊ê主人就tio̍h帶伊到官府hia，koh tio̍h chhōa伊óa近門，á是門khiā，主人tio̍h用鑽á鑽伊ê耳á；伊就永遠服事伊。
<sup>7</sup> 人若賣cha-bó͘-kiáⁿ做女婢，伊無thang親像奴僕án-ni出去。
<sup>8</sup> 主人若定tio̍h收伊，後來看無中意，就tio̍h 准伊贖身；主人已經騙伊，就無權thang 賣伊hō͘外邦人。
<sup>9</sup> 主人若定tio̍h伊hō͘家己ê kiáⁿ，就tio̍h款待伊親像cha-bó͘-kiáⁿ。
<sup>10</sup> 若有koh娶一個，就伊ê食、穿，kap配合ê事，猶原m̄-thang減少。
<sup>11</sup> 若無對伊行chit三項，伊就thang白白出去，免用銀贖。
<sup>12</sup> Phah死人ê的確tio̍h hō͘伊死。
<sup>13</sup> 人若m̄是埋伏teh thâi人，就是上帝交tī伊ê手，我就kā你設一個所在，伊thang走去hia。
<sup>14</sup> 人若自專攻擊伊ê厝邊，用詭譎ê計謀，就若tī我ê壇，亦tio̍h掠去hō͘伊死。
<sup>15</sup> Phah老父á是老母ê，的確tio̍h hō͘伊死。
<sup>16</sup> 柺人去賣ê，á是iáu tī伊ê手，的確tio̍h hō͘伊死。
<sup>17</sup> 咒詛老父á是老母ê，的確tio̍h hō͘伊死。
<sup>18</sup> 人若冤家，chit-ê用石頭á是拳頭母phah hit-ê，iáu無致到死，不過倒tī眠床；
<sup>19</sup> 若會koh起來，óa柺á出去，hit-ê phah伊ê，thang算無罪；獨獨tio̍h賠伊bōe做工ê錢，也tio̍h kā伊醫到lóng好。
<sup>20</sup> 人若用槌á phah伊ê奴僕，á是伊ê女婢，致到liâm-piⁿ死，伊的確tio̍h受刑罰；
<sup>21</sup> 若隔一兩日chiah死，就thang免受刑罰，因為是伊ê銀買ê。
<sup>22</sup> 人若相phah，相害有身孕ê婦人人，致到ka-la̍uh身，後來無別項ê害，hit人tio̍h罰銀，照婦人人ê丈夫所定ê；tī官府ê面前hō͘伊。
<sup>23</sup> 若有別項ê傷害，就tio̍h用命賠命。
<sup>24</sup> 目睭賠目睭，嘴齒賠嘴齒，手賠手，
<sup>25</sup> 腳賠腳，燒賠燒，傷賠傷，phah賠phah。
<sup>26</sup> 人若phah-pháiⁿ伊ê奴僕，á是伊ê女婢，一蕊目睭，就tio̍h因為伊ê目睭放伊去自由。
<sup>27</sup> 若phah-lak伊ê奴僕，á是伊ê女婢，一支嘴齒，就tio̍h因為伊ê嘴齒放伊去自由。
<sup>28</sup> 牛若tak死一個ta-po͘人，á是一個婦人人，tio̍h用石頭tìm死hit隻牛，總是m̄-thang食伊ê肉；牛ê主人算無罪。
<sup>29</sup> 設使hit隻牛平素會tak人，有人報伊ê主人知，伊竟然無將牛關teh，致到tak死ta-po͘人á是婦人人；就tio̍h用石頭tìm死hit隻牛，牛ê主人也tio̍h死。
<sup>30</sup> 若是擬定用銀贖性命，就tio̍h照所擬定ê，來贖伊ê性命。
<sup>31</sup> 牛無論tak-tio̍h人ê kiáⁿ á是cha-bó͘-kiáⁿ，tio̍h照chit-ê例辦伊。
<sup>32</sup> 牛若tak-tio̍h奴僕á是女婢，tio̍h用銀三十sià-khek-le̍k hō͘ in ê主人；也tio̍h用石頭tìm死牛。
<sup>33</sup> 人若掀開井，á是掘井，無蓋蓋(kòa)，有牛á是驢跋(poa̍h)tī hit內面，
<sup>34</sup> 井ê主人tio̍h賠，也tio̍h the̍h銀hō͘伊ê主；死ê cheng-siⁿ歸家己。
<sup>35</sup> Chit人ê牛若tak-tio̍h hit人ê牛，致到死，in tio̍h賣活ê牛，價錢平分，死ê牛也tio̍h平分。
<sup>36</sup> 人若知chit隻牛平素會tak人，主人竟然無將牛關teh，伊就tio̍h用牛賠牛，死ê牛歸家己。

</p></div><div class="p_right"><div class="chap">=== 出埃及記 · 第 21 章 ===</div><p>
<sup>1</sup> Lí tī peh-sìⁿ ê bīn-chêng só͘ tio̍h li̍p ê hoat-tō͘ sī án-ni.
<sup>2</sup> Lí nā bóe Hi-pek-lâi lâng chòe lô͘-po̍k, i beh ho̍k-sāi lí, la̍k-nî kú, tē-chhit nî i thang chū-iû pe̍h-pe̍h chhut-khì;
<sup>3</sup> i nā toaⁿ-sin lâi, chiū toaⁿ-sin chhut-khì;  i nā ū bó͘, i ê bó͘ chiū kap i chhut-khì;
<sup>4</sup> i ê chú-lâng nā kā i chhōa-bó͘, bó͘ kā i siⁿ-kiáⁿ á sī cha-bó͘-kiáⁿ, bó͘ kap kiáⁿ-jî tio̍h kui chú-lâng;  i tio̍h toaⁿ-sin chhut-khì.
<sup>5</sup> Siat-sú lô͘-po̍k bêng-bêng kóng, Góa thiàⁿ góa ê chú-lâng, kap góa ê bó͘, góa ê kiáⁿ-jî, m̄-ài chhut-khì chū-iû;
<sup>6</sup> i ê chú-lâng chiū tio̍h tòa i kàu koaⁿ-hú hia, koh tio̍h chhōa i óa-kūn mn̂g, á-sī mn̂g-khiā, chú-lâng tio̍h ēng chǹg-á chǹg i ê hī-á; i chiū éng-oán ho̍k-sāi-i.
<sup>7</sup> Lâng nā bōe cha-bó͘-kiáⁿ chòe lú-pī, i bô thang chhin-chhiūⁿ lô͘-po̍k án-ni chhut-khì.
<sup>8</sup> Chú-lâng nā tiāⁿ-tio̍h siu-i, āu-lâi khòaⁿ bô tiòng-ì, chiū tio̍h chún i sio̍k-sin;  chú-lâng í-keng phiàn i, chiū bô koân thang bōe i hō͘ gōa-pang lâng.
<sup>9</sup> Chú-lâng nā tiāⁿ-tio̍h i hō͘ ka-kī ê kiáⁿ, chiū tio̍h khoán-thāi i chhin-chhiūⁿ cha-bó͘-kiáⁿ.
<sup>10</sup> Nā ū koh chhōa chi̍t-ê, chiū i ê chia̍h, chhēng, kap phòe-ha̍p ê sū, iû-goân m̄-thang kiám-chió.
<sup>11</sup> Nā bô tùi i kiâⁿ chit saⁿ-hāng, i chiū thang pe̍h-pe̍h chhut-khì, bián ēng gûn sio̍k.
<sup>12</sup> Phah-sí lâng-ê tek-khak tio̍h hō͘ i sí.
<sup>13</sup> Lâng nā m̄-sī bâi-ho̍k-teh thâi-lâng, chiū-sī Siōng-tè kau tī i ê chhiú, Góa chiū kā lí siat chi̍t ê só͘-chāi, i thang cháu-khì hia.
<sup>14</sup> Lâng nā chū-choan kong-kek i ê chhù-piⁿ, ēng khúi-khiat ê kè-bô͘, chiū nā tī Góa ê  tôaⁿ, ia̍h tio̍h lia̍h-khì hō͘ i sí.
<sup>15</sup> Phah lāu-pē á-sī lāu-bú-ê, tek-khak tio̍h hō͘ i sí.
<sup>16</sup> Koái lâng khì bōe-ê, á-sī iáu tī i ê chhiú, tek-khak tio̍h hō͘ i sí.
<sup>17</sup> Chiù-chó͘ lāu-pē á-sī lāu-bú-ê, tek-khak tio̍h hō͘ i sí.
<sup>18</sup> Lâng nā oan-ke, chit-ê ēng chio̍h-thâu á-sī kûn-thâu-bú phah hit-ê, iáu bô tì-kàu sí, put-kò tó tī bîn-chhn̂g;
<sup>19</sup> nā ōe koh khí-lâi, óa koáiⁿ-á chhut-khì, hit-ê phah i-ê, thang sǹg bô-chōe;  to̍k-to̍k tio̍h pê i bōe chòe kang ê chîⁿ, iā tio̍h kā-i i kàu lóng hó.
<sup>20</sup> Lâng nā ēng thûi-á phah i ê lô͘-po̍k, á-sī i ê lú-pī, tì-kàu liâm-piⁿ sí, i tek-khak tio̍h siū hêng-hoa̍t;
<sup>21</sup> nā kè chi̍t-nn̄g ji̍t chiah sí, chiū thang bián siū hêng-hoa̍t, in-ūi sī i ê gûn bóe-ê.
<sup>22</sup> Lâng nā saⁿ-phah, siong-hāi ū sin-īn ê hū-jîn-lâng, tì-kàu ka-la̍uh-sin, āu-lâi bô pa̍t-hāng ê hāi, hit-lâng tio̍h hoa̍t-gûn, chiàu hū-jîn-lâng ê tiōng-hu só͘ tēng-ê;  tī koaⁿ-hú ê bīn-chêng hō͘ i.
<sup>23</sup> Nā ū pa̍t-hāng ê siong-hāi, chiū tio̍h ēng miā pê miā.
<sup>24</sup> Ba̍k-chiu pê ba̍k-chiu, chhùi-khí pê chhùi-khí, chhiú pê chhiú,
<sup>25</sup> kha pê kha, sio pê sio, siong pê siong, phah pê phah.
<sup>26</sup> Lâng nā phah-pháiⁿ i ê lô͘-po̍k, á-sī i ê lú-pī, chi̍t-lúi ba̍k-chiu, chiū tio̍h in-ūi i ê ba̍k-chiu pàng i khì chū-iû.
<sup>27</sup> Nā phah-lak i ê lô͘-po̍k, á-sī i ê lú-pī, chi̍t ki chhùi-khí, chiū tio̍h in-ūi i ê chhùi-khí pàng i khì chū-iû.
<sup>28</sup> Gû nā tak-sí chi̍t ê ta-po͘-lâng, á-sī chi̍t ê hū-jîn-lâng, tio̍h ēng chio̍h-thâu tìm-sí hit chiah gû, chóng-sī m̄-thang chia̍h i ê bah;  gû ê chú-lâng sǹg bô chōe.
<sup>29</sup> Siat-sú hit chiah gû pêng-sò͘ ōe tak-lâng, ū lâng pò i ê chú-lâng chai, i kèng-jiân bô chiong gû koaiⁿ-teh, tì-kàu tak-sí ta-po͘-lâng á-sī hū-jîn-lâng;  chiū tio̍h ēng chio̍h-thâu tìm-sí hit chiah gû, gû ê chú-lâng iā tio̍h sí.
<sup>30</sup> Nā sī gí-tiāⁿ ēng gûn sio̍k sìⁿ-miā, chiū tio̍h chiàu só͘ gí-tiāⁿ-ê, lâi sio̍k i ê sìⁿ-miā.
<sup>31</sup> Gû  bô-lūn tak-tio̍h lâng ê kiáⁿ á-sī cha-bó͘-kiáⁿ, tio̍h chiàu chit-ê lē pān-i.
<sup>32</sup> Gû nā tak-tio̍h lô͘-po̍k á-sī lú-pī, tio̍h ēng gûn saⁿ-cha̍p sià-khek-le̍k hō͘ in ê chú-lâng;  iā tio̍h ēng chio̍h-thâu tìm-sí gû.
<sup>33</sup> Lâng nā hian-khui chíⁿ, á-sī ku̍t chíⁿ, bô khàm-kòa, ū gû á-sī lû poa̍h tī hit lāi-bīn,
<sup>34</sup> chíⁿ ê chú-lâng tio̍h pê, iā tio̍h the̍h gûn hō͘ i ê chú;  sí ê cheng-siⁿ kui ka-kī.
<sup>35</sup> Chit-lâng ê gû nā tak-tio̍h hit lâng ê gû, tì-kàu sí, in tio̍h bōe oa̍h ê gû, kè-chîⁿ pîⁿ-pun, sí ê gû iā tio̍h pîⁿ-pun.
<sup>36</sup> Lâng nā chai chit chiah gû pêng-sò͘ ōe tak-lâng, chú-lâng kèng-jiân bô chiong gû koaiⁿ-teh, i chiū tio̍h ēng gû pê gû, sí ê gû kui ka-kī.

</p></div></div><div class="p_outer"><div class="p_left"> <div class="chap">=== 出埃及記 · 第 22 章 ===</div><p>
<sup>1</sup> 人若偷牽牛，á是羊，無論thâi á是賣，一隻牛tio̍h賠伊五隻，一隻羊 tio̍h 賠四隻。
<sup>2</sup> 賊若iah孔，hō͘人tú-tio̍h，kā伊phah死，就無算伊有phah死人ê罪。
<sup>3</sup> 若日頭已經出，就算伊有phah死人ê罪。賊的確tio̍h賠；若無thang 賠，賊tio̍h賣身，來抵伊所偷ê。
<sup>4</sup> 若伊所偷ê，kiám-chhái牛，á是驢、羊，iáu活tī伊ê手，就tio̍h賠重(têng)倍。
<sup>5</sup> 人若tī田裡，á是葡萄園，放cheng-siⁿ，chhut-chāi伊食別人ê田，就tio̍h用家己ê田裡siōng好ê，kap葡萄園siōng好ê來賠伊。
<sup>6</sup> 若火燒刺phè，續燒tio̍h稻堆，á是猶未割ê稻，á是田園，就起火ê人的確tio̍h賠。
<sup>7</sup> 人若將銀á是物件，交代厝邊顧守，chiah-ê物，若tùi hit人ê家tio̍h賊偷，賊若掠tio̍h，賊tio̍h賠重倍；
<sup>8</sup> 賊若掠無tio̍h，hit-ê家主tio̍h 到官府面前，看伊有the̍h厝邊ê物件á無。
<sup>9</sup> 見若有過失，kiám-chhái是為tio̍h牛、驢、羊，á是為tio̍h衣裳á是甚麼失落ê物，有人認得是伊ê，雙pêng ê案件tio̍h 到官府ê面前；官府若斷定甚麼人有罪，hit人tio̍h賠伊ê厝邊重倍。
<sup>10</sup> 人若將驢，á是牛，á是羊，á是別號cheng-siⁿ，交代厝邊顧守，cheng-siⁿ kiám-chhái死，á是受傷，á是hō͘人牽去，無人看見；
<sup>11</sup> 兩人ê中間，tio̍h kí耶和華chiù-chōa，m̄-bat the̍h厝邊ê物，原主就tio̍h soah，顧守ê人m̄免賠。
<sup>12</sup> Cheng-siⁿ若tùi顧守ê人hia hō͘人偷去，伊就tio̍h賠原主。
<sup>13</sup> 若受野獸拆碎，顧守ê人tio̍h帶伊來做證據；所拆碎ê就m̄免賠。
<sup>14</sup> 人若tùi厝邊借甚麼物，所借ê kiám-chhái受傷á是死，原主無相kap tī-teh，伊的確tio̍h賠。
<sup>15</sup> 若原主相kap tī-teh，伊就m̄免賠；若是租ê，也m̄免賠，因為本有租錢。
<sup>16</sup> 人若引誘未受聘ê cha-bó͘-gín-ná kap伊同房，伊tio̍h聘伊做bó͘。
<sup>17</sup> 若伊ê老父決斷m̄肯將cha-bó͘-kiáⁿ配伊，伊就tio̍h照在室女ê聘禮，hō͘伊銀。
<sup>18</sup> 做紅姨ê，tio̍h hō͘伊死。
<sup>19</sup> 見若kap獸淫ê，的確tio̍h hō͘伊死。
<sup>20</sup> 無專專祭祀耶和華，來祭祀別個上帝(=神明)ê，tio̍h滅伊。
<sup>21</sup> M̄-thang欺負出外人，也m̄-thang壓制伊；因為lín tī埃及地也bat做出外人。
<sup>22</sup> M̄-thang pháiⁿ款待寡婦kap孤兒。
<sup>23</sup> 若小khóa pháiⁿ款待in，in求叫我，我的確beh聽in ê求叫。
<sup>24</sup> 也beh大受氣，用刀thâi lín；hō͘ lín ê bó͘做寡婦，lín ê kiáⁿ做孤兒。
<sup>25</sup> 我ê百姓中有sòng-hiong人kap lín khiā起，你若借伊銀，你m̄-thang親像債主款待伊，也m̄-thang the̍h伊ê利息。
<sup>26</sup> 你若the̍h厝邊ê衣裳做準當，日落就tio̍h還伊；
<sup>27</sup> 伊只有chit件thang kah，是伊遮身軀ê衫；若無，伊beh怎樣睏？伊求我，我beh聽，因為我是慈悲ê。
<sup>28</sup> M̄-thang譭謗官府；也m̄-thang罵你ê百姓ê序大。
<sup>29</sup> 你tio̍h tùi所收成ê五穀，kap酒窟內所流出ê酒，the̍h來獻，m̄-thang延chhiân。
<sup>30</sup> 你tio̍h將頭上 ê kiáⁿ歸tī我；你ê牛，你ê羊，也tio̍h án-ni；七日thang塊伊ê母，tī八日tio̍h歸tī我。
<sup>31</sup> Lín tio̍h為tio̍h我做聖ê百姓；所以田裡野獸所拆裂ê肉，lín m̄-thang食，tio̍h hiat hō͘狗。

</p></div><div class="p_right"><div class="chap">=== 出埃及記 · 第 22 章 ===</div><p>
<sup>1</sup> Lâng nā thau-khan gû, á-sī iûⁿ, bô-lūn thâi á-sī bōe, chi̍t chiah gû tio̍h pê i gō͘ chiah, chi̍t chiah iûⁿ tio̍h pê sì-chiah.
<sup>2</sup> Chha̍t nā iah-khang, hō͘ lâng tú-tio̍h, kā i phah-sí, chiū bô sǹg i ū phah-sí lâng ê chōe.
<sup>3</sup> Nā ji̍t-thâu í-keng chhut, chiū sǹg i ū phah-sí lâng ê chōe.  Chha̍t tek-khak tio̍h pê;  nā bô thang pê, chha̍t tio̍h bōe sin, lâi tí i só͘ thau-ê.
<sup>4</sup> Nā i só͘ thau-ê, kiám-chhái gû, á-sī lû, iûⁿ, iáu oa̍h tī i ê chhiú, chiū tio̍h pê têng-pē.
<sup>5</sup> Lâng nā tī chhân-ni̍h, á-sī phû-tô-hn̂g, pàng cheng-siⁿ, chhut-chāi i chia̍h pa̍t-lâng ê chhân, chiū tio̍h ēng ka-kī ê chhân-ni̍h siōng hó-ê, kap phû-tô-hn̂g siōng hó-ê lâi pê-i.
<sup>6</sup> Nā hé sio chhì-phè, sòa sio-tio̍h tiū-tui, á-sī iáu-bē koah ê tiū, á-sī chhân-hn̂g, chiū khí-hé ê lâng tek-khak tio̍h pê.
<sup>7</sup> Lâng nā chiong gûn á-sī mi̍h-kiāⁿ, kau-tài chhù-piⁿ kò͘-siú, chiah-ê mi̍h, nā tùi hit-lâng ê ke tio̍h chha̍t thau, chha̍t nā lia̍h-tio̍h, chha̍t tio̍h pê têng-pē;
<sup>8</sup> chha̍t nā lia̍h-bô-tio̍h, hit-ê ke-chú tio̍h kàu koaⁿ-hú bīn-chêng, khòaⁿ i ū the̍h chhù-piⁿ ê mi̍h-kiāⁿ á-bô.
<sup>9</sup> Kìⁿ-nā ū kè-sit, kiám-chhái sī ūi-tio̍h gû, lû, iûⁿ, á-sī ūi-tio̍h i-chiûⁿ á-sī sím-mi̍h sit-lo̍h ê mi̍h, ū lâng jīn-tit sī i-ê, siang-pêng ê àn-kiāⁿ tio̍h kàu koaⁿ-hú ê bīn-chêng;  koaⁿ-hú nā toàn-tēng sím-mi̍h lâng ū chōe, hit-lâng tio̍h pê i ê chhù-piⁿ têng-pē.
<sup>10</sup> Lâng nā chiong lû, á-sī gû, á-sī iûⁿ, á-sī pa̍t-hō cheng-siⁿ, kau-tài chhù-piⁿ kò͘-siú, cheng-siⁿ kiám-chhái sí, á-sī siū-siong, á-sī hō͘ lâng khan-khì, bô lâng khòaⁿ-kìⁿ;
<sup>11</sup> nn̄g-lâng ê tiong-kan, tio̍h kí Iâ-hô-hoa chiù-chōa, m̄-bat the̍h chhù-piⁿ ê mi̍h, goân-chú chiū tio̍h soah, kò͘-siú ê lâng m̄-bián pê.
<sup>12</sup> Cheng-siⁿ nā tùi kò͘-siú ê lâng hia hō͘ lâng thau-khì, i chiū tio̍h pê goân-chú.
<sup>13</sup> Nā siū iá-siù thiah-chhùi, kò͘-siú ê lâng tio̍h tòa i lâi chòe chèng-kù;  só͘ thiah-chhùi-ê chiū m̄-bián pê.
<sup>14</sup> Lâng nā tùi chhù-piⁿ chioh sím-mi̍h mi̍h, só͘ chioh-ê kiám-chhái siū-siong á-sī sí, goân-chú bô saⁿ-kap tī-teh, i tek-khak tio̍h pê.
<sup>15</sup> Nā goân-chú saⁿ-kap tī-teh, i chiū m̄-bián pê;  nā sī cho͘-ê, iā m̄-bián pê, in-ūi pún ū cho͘-chîⁿ.
<sup>16</sup> Lâng nā ín-iú bē siū phèng ê cha-bó͘-gín-ná kap i tâng-pâng, i tio̍h phèng i chòe-bó͘.
<sup>17</sup> Nā i ê lāu-pē koat-toàn m̄-khéng chiong cha-bó͘-kiáⁿ phòe-i, i chiū tio̍h chiàu chāi-sek-lú ê phèng-lé, hō͘ i gûn.
<sup>18</sup> Chòe ang-î-ê, tio̍h hō͘ i sí.
<sup>19</sup> Kìⁿ-nā kap siù îm-ê, tek-khak tio̍h hō͘ i sí.
<sup>20</sup> Bô choan-choan chè-sū Iâ-hô-hoa, lâi chè-sū pa̍t ê siōng-tè-ê, tio̍h bia̍t-i.
<sup>21</sup> M̄-thang khi-hū chhut-gōa lâng, iā m̄-thang ap-chè i;  in-ūi lín tī Ai-ki̍p tōe iā bat chòe chhut-gōa lâng.
<sup>22</sup> M̄-thang pháiⁿ khoán-thāi kóaⁿ-hū kap ko͘-jî.
<sup>23</sup> Nā sió-khóa pháiⁿ khoán-thāi-in, in kiû-kiò Góa, Góa tek-khak beh thiaⁿ in ê kiû-kiò.
<sup>24</sup> Iā beh tōa siū-khì, ēng to thâi-lín;  hō͘ lín ê bó͘ chòe kóaⁿ-hū, lín ê kiáⁿ chòe ko͘-jî.
<sup>25</sup> Góa ê peh-sìⁿ-tiong ū sòng-hiong lâng kap lín khiā-khí, lí nā chioh i gûn, lí m̄-thang chhin-chhiūⁿ chè-chú khoán-thāi i, iā m̄-thang the̍h i ê lī-sek.
<sup>26</sup> Lí nā the̍h chhù-piⁿ ê i-chiûⁿ chòe chún-tǹg, ji̍t-lo̍h chiū tio̍h hêng-i;
<sup>27</sup> i chí-ū chit-kiāⁿ thang kah, sī i jia seng-khu ê saⁿ;  nā bô, i beh cháiⁿ-iūⁿ khùn?  i kiû-Góa, Góa beh thiaⁿ, in-ūi Góa sī chû-pi-ê.
<sup>28</sup> M̄-thang húi-pòng koaⁿ-hú;  iā m̄-thang mē lí ê peh-sìⁿ ê sī-tōa.
<sup>29</sup> Lí tio̍h tùi só͘ siu-sêng ê gō͘-kak, kap chiú-khut-lāi só͘ lâu-chhut ê chiú, the̍h-lâi hiàn, m̄-thang iân-chhiân.
<sup>30</sup> Lí tio̍h chiong thâu-chiūⁿ ê kiáⁿ kui tī Góa;  lí ê gû, lí ê iûⁿ, iā tio̍h án-ni;  chhit-ji̍t thang tè i ê bú, tī poeh-ji̍t tio̍h kui tī Góa.
<sup>31</sup> Lín tio̍h ūi-tio̍h Góa chòe sèng ê peh-sìⁿ;  só͘-í chhân-ni̍h iá-siù só͘ thiah-li̍h ê bah, lín m̄-thang chia̍h, tio̍h hiat hō͘ káu.

</p></div></div><div class="p_outer"><div class="p_left"> <div class="chap">=== 出埃及記 · 第 23 章 ===</div><p>
<sup>1</sup> M̄-thang報揚謠言；m̄-thang kap pháiⁿ人聯合做lām-sám ê干證。
<sup>2</sup> M̄-thang tè眾人行pháiⁿ；tī相告ê事，m̄-thang偏óa大pêng，講伊ê話，來冤枉正直。
<sup>3</sup> M̄-thang tī相告ê事，袒護sòng-hiong人。
<sup>4</sup> 若tú-tio̍h你ê對敵ê牛，á是驢，失迷路，的確tio̍h牽tò來交伊。
<sup>5</sup> 若看見怨恨你ê人ê驢背載teh倒，m̄-thang行開，tio̍h kap伊相kap放驢所載ê。
<sup>6</sup> Sòng-hiong人有相告，你m̄-thang偏斷。
<sup>7</sup> Tio̍h離開虛假ê事遠遠；m̄-thang thâi無罪kap義ê人；因為pháiⁿ人我的確無算伊做義。
<sup>8</sup> M̄-thang受pò͘賂，因為pò͘賂會hō͘目睭金 ê人變chhiⁿ-mî，koh會將義人ê話péng-倒tńg。
<sup>9</sup> M̄-thang壓制出外人；因為lín bat出外tī埃及地，知出外人ê心。
<sup>10</sup> 六年內你tio̍h種作你ê田園，收成土產。
<sup>11</sup> 獨獨第七年，tio̍h hō͘土地歇睏無種作，hō͘你ê百姓中ê sòng-hiong人有thang食；所chhun-ê thang hō͘野獸食；你ê葡萄園kap橄欖園，也tio̍h án-ni。
<sup>12</sup> 六日內你tio̍h做你ê工，第七日tio̍h安歇，hō͘牛驢thang歇睏，也hō͘女婢ê kiáⁿ kap出外人lóng thang 養精力。
<sup>13</sup> 見若我對lín講ê話，lín tio̍h謹慎守；別個上帝(=神明) ê名，你m̄-thang提起，也m̄-thang講hō͘人聽。
<sup>14</sup> 一年三pái你tio̍h守節服事我。
<sup>15</sup> A-pit月，你出埃及，到定tio̍h ê期，tio̍h守除酵節；七日久食無酵餅，照我所吩咐ê；朝見我ê人m̄-thang空手。
<sup>16</sup> Koh有收割ê節，就是你tī田裡栽種，tùi tio̍h磨得tio̍h起頭熟ê土產。Koh有收khǹg ê節，就是年尾，lín收khǹg tùi田裡tio̍h磨所得tio̍h-ê。
<sup>17</sup> 一年三pái，你一切ê ta-po͘丁tio̍h 到主耶和華ê面前。
<sup>18</sup> 祭祀我ê牲禮，伊ê血m̄-thang chham有酵ê物來獻；也m̄-thang將我節期牲禮ê油留到隔早起。
<sup>19</sup> 地裡第一起頭熟ê物，tio̍h送到耶和華你上帝ê厝。煮山羊á m̄-thang用伊ê母ê奶。
<sup>20</sup> 看ah，我差我ê使者tī你ê頭前，tī路裡保護你，chhōa你到我所備辦ê地。
<sup>21</sup> Lín tī伊ê面前tio̍h謹慎，聽thàn伊ê話，m̄-thang違逆伊；伊無beh赦免lín ê過失；因為伊奉我ê名。
<sup>22</sup> 你若實在聽thàn伊ê話，照我一切所講ê去行，我就做你ê仇讎ê仇讎，你ê對敵ê對敵。
<sup>23</sup> 我ê使者beh行tī你ê頭前，chhōa你到A-mô͘-lī、Hek、Pí-lī-sé、迦南、Hi-bī、Iâ-pò͘-su hiah-ê族ê地；我beh剪除in。
<sup>24</sup> In ê上帝(=神明)你m̄-thang跪拜，也m̄-thang服事；m̄-thang學in ê所做，tio̍h一盡毀滅in，phah碎in雕刻ê柱。
<sup>25</sup> Lín tio̍h服事耶和華lín ê上帝；伊的確賜福tī你ê米糧kap你ê水；koh我beh除去lín中間ê破病。
<sup>26</sup> 也beh hō͘你ê境內，無有ka-la̍uh胎ê，無有bōe生ê；我beh hō͘你ê歲壽滿足。
<sup>27</sup> 我beh做你ê頭前，來示威；你所到ê所在，hiah-ê百姓，我beh hō͘ in死無；koh beh hō͘你一切ê對敵oa̍t-tńg身逃走。
<sup>28</sup> 我beh差大隻蜂tī你ê頭前，趕出Hi-bī人、迦南人、Hek人，離開你。
<sup>29</sup> Tī一年內我無beh tùi你ê頭前一盡趕in出，驚了土地拋荒，野獸加添chōe-chōe來害lín。
<sup>30</sup> 我beh漸漸tùi lín ê頭前趕in出，thèng候lín人額加添chōe-chōe，來承受hit-ê地做業。
<sup>31</sup> 我beh定tio̍h你ê境界，tùi紅海到腓利士ê海，koh tùi曠野到大河。因為我beh將hit所在khiā起ê百姓交tī lín ê手，hō͘你將in對你ê面前趕出。
<sup>32</sup> M̄-thang kap in，以及in ê上帝(=神明)，立約。
<sup>33</sup> M̄-thang hō͘ in khiā起你ê土地，驚了in hō͘你得罪我；你若服事in ê上帝(=神明)，這beh做你ê羅網。

</p></div><div class="p_right"><div class="chap">=== 出埃及記 · 第 23 章 ===</div><p>
<sup>1</sup> M̄-thang pò-iông iâu-giân;  m̄-thang kap pháiⁿ-lâng liân-ha̍p chòe lām-sám ê kan-chèng.
<sup>2</sup> M̄-thang tè chèng-lâng kiâⁿ-pháiⁿ;  tī saⁿ-kò ê sū, m̄-thang phian-óa tōa-pêng, kóng i ê ōe, lâi oan-óng chèng-ti̍t.
<sup>3</sup> M̄-thang tī saⁿ-kò ê sū, thán-hō͘ sòng-hiong lâng.
<sup>4</sup> Nā tú-tio̍h lí ê tùi-te̍k ê gû, á-sī lû, sit-bê lō͘, tek-khak tio̍h khan tò-lâi kau-i.
<sup>5</sup> Nā khòaⁿ-kìⁿ oàn-hūn lí ê lâng ê lû pē-chài teh-tó, m̄-thang kiâⁿ-khui, tio̍h kap i saⁿ-kap pàng lû só͘ chài-ê.
<sup>6</sup> Sòng-hiong lâng ū saⁿ-kò, lí m̄-thang phian-toàn.
<sup>7</sup> Tio̍h lī-khui hu-ké ê sū hn̄g-hn̄g;  m̄-thang thâi bô-chōe kap gī ê lâng;  in-ūi pháiⁿ-lâng Góa tek-khak bô sǹg i chòe gī.
<sup>8</sup> M̄-thang siū pò͘-lō͘, in-ūi pò͘-lō͘ ōe hō͘ ba̍k-chiu kim ê lâng piàn chhiⁿ-mî, koh ōe chiong gī-lâng ê ōe péng-tò-tńg.
<sup>9</sup> M̄-thang ap-chè chhut-gōa lâng;  in-ūi lín bat chhut-gōa tī Ai-ki̍p tōe, chai chhut-gōa lâng ê sim.
<sup>10</sup> La̍k-nî-lāi lí tio̍h chèng-choh lí ê chhân-hn̂g, siu-sêng thó͘-sán.
<sup>11</sup> To̍k-to̍k tē-chhit nî, tio̍h hō͘ thó͘-tōe hioh-khùn bô chèng-choh, hō͘ lí ê peh-sìⁿ-tiong ê sòng-hiong lâng ū thang chia̍h;  só͘ chhun-ê thang hō͘ iá-siù chia̍h;  lí ê phû-tô-hn̂g kap kaⁿ-ná-hn̂g, iā tio̍h án-ni.
<sup>12</sup> La̍k-ji̍t-lāi lí tio̍h chòe lí ê kang, tē-chhit ji̍t tio̍h an-hioh, hō͘ gû lû thang hioh-khùn, iā hō͘ lú-pī ê kiáⁿ kap chhut-gōa lâng lóng thang ióng cheng-le̍k.
<sup>13</sup> Kìⁿ-nā Góa tùi lín kóng ê ōe, lín tio̍h kín-sīn siú;  pa̍t ê siōng-tè ê miâ, lí m̄-thang thê-khí, iā m̄-thang kóng hō͘ lâng thiaⁿ.
<sup>14</sup> Chi̍t-nî saⁿ-pái lí tio̍h siú-choeh ho̍k-sāi Góa.
<sup>15</sup> A-pit ge̍h, lí chhut Ai-ki̍p, kàu tiāⁿ-tio̍h ê kî, tio̍h siú tû-kàⁿ-choeh;  chhit-ji̍t kú chia̍h bô-kàⁿ-piáⁿ, chiàu Góa só͘ hoan-hù-ê; tiâu-kìⁿ Góa ê lâng m̄-thang khang-chhiú.
<sup>16</sup> Koh ū siu-koah ê choeh, chiū-sī lí tī chhân-ni̍h chai-chèng, tùi tio̍h-bôa tit-tio̍h khí-thâu se̍k ê thó͘-sán.  Koh ū siu-khǹg ê choeh, chiū-sī nî-bé, lín siu-khǹg tùi chhân-ni̍h tio̍h-bôa só͘ tit-tio̍h-ê.
<sup>17</sup> Chi̍t-nî saⁿ-pái, lí it-chhè ê ta-po͘-teng tio̍h kàu Chú Iâ-hô-hoa ê bīn-chêng.
<sup>18</sup> Chè-sū Góa ê seng-lé, i ê huih m̄-thang chham ū kàⁿ ê mi̍h lâi hiàn;  iā m̄-thang chiong Góa choeh-kî seng-lé ê iû lâu kàu keh chá-khí.
<sup>19</sup> Tōe-ni̍h tē-it khí-thâu se̍k ê mi̍h, tio̍h sàng kàu Iâ-hô-hoa lí Siōng-tè ê chhù.  Chú soaⁿ-iûⁿ-á m̄-thang ēng i ê bú ê lin.
<sup>20</sup> Khòaⁿ ah, Góa chhe Góa ê sù-chiá tī lí ê thâu-chêng, tī lō͘-ni̍h pó-hō͘ lí, chhōa lí kàu Góa só͘ pī-pān ê tōe.
<sup>21</sup> Lín tī i ê bīn-chêng tio̍h kín-sīn, thiaⁿ-thàn i ê ōe, m̄-thang ûi-ke̍h i;  i bô beh sià-bián lín ê kè-sit;  in-ūi i hōng Góa ê miâ.
<sup>22</sup> Lí nā si̍t-chāi thiaⁿ-thàn i ê ōe, chiàu Góa it-chhè só͘ kóng-ê khì kiâⁿ, Góa chiū chòe lí ê kiû-siû ê kiû-siû, lí ê tùi-te̍k ê tùi-te̍k.
<sup>23</sup> Góa ê sù-chiá beh kiâⁿ tī lí ê thâu-chêng, chhōa lí kàu A-mô͘-lī, Hek, Pí-lī-sé, Ka-lâm, Hi-bī, Iâ-pò͘-su hiah-ê cho̍k ê tōe;  Góa beh chián-tû in.
<sup>24</sup> In ê siōng-tè lí m̄-thang kūi-pài, iā m̄-thang ho̍k-sāi;  m̄-thang o̍h in ê só͘-chòe, tio̍h it-chīn húi-bia̍t in, phah-chhùi in tiau-khek ê thiāu.
<sup>25</sup> Lín tio̍h ho̍k-sāi Iâ-hô-hoa lín ê Siōng-tè;  I tek-khak sù-hok tī lí ê bí-niû kap lí ê chúi;  koh Góa beh tû-khì lín tiong-kan ê phòa-pīⁿ.
<sup>26</sup> Iā beh hō͘ lí ê kéng-lāi, bô ū ka-la̍uh-thai-ê, bô ū bōe siⁿ-ê;  Góa beh hō͘ lí ê hè-siū móa-chiok.
<sup>27</sup> Góa beh chòe lí ê thâu-chêng, lâi sī-ui;  lí só͘ kàu ê só͘-chāi, hiah-ê peh-sìⁿ, Góa beh hō͘ in sí-bô;  koh beh hō͘ lí it-chhè ê tùi-te̍k oa̍t-tńg-sin tô-cháu.
<sup>28</sup> Góa beh chhe tōa-chiah-phang tī lí ê thâu-chêng, kóaⁿ-chhut Hi-bī lâng, Ka-lâm lâng, Hek lâng, lī-khui lí.
<sup>29</sup> Tī chi̍t-nî-lāi Góa bô beh tùi lí ê thâu-chêng it-chīn kóaⁿ in chhut, kiaⁿ-liáu thó͘-tōe pha-hng, iá-siù ke-thiⁿ chōe-chōe lâi hāi lín.
<sup>30</sup> Góa beh chiām-chiām tùi lín ê thâu-chêng kóaⁿ in chhut, thèng-hāu lín lâng-gia̍h ke-thiⁿ chōe-chōe, lâi sêng-siū hit-ê tōe chòe-gia̍p.
<sup>31</sup> Góa beh tiāⁿ-tio̍h lí ê kéng-kài, tùi Âng-hái kàu Hui-lī-sū ê hái, koh tùi khòng-iá kàu Tōa-hô.  In-ūi Góa beh chiong hit só͘-chāi khiā-khí ê peh-sìⁿ kau tī lín ê chhiú, hō͘ lí chiong in tùi lí ê bīn-chêng kóaⁿ-chhut.
<sup>32</sup> M̄-thang kap in, í-ki̍p in ê siōng-tè, li̍p-iok.
<sup>33</sup> M̄-thang hō͘ in khiā-khí lí ê thó͘-tōe, kiaⁿ-liáu in hō͘ lí tek-chōe Góa;  lí nā ho̍k-sāi in ê siōng-tè, che beh chòe lí ê lô-bāng.

</p></div></div><div class="p_outer"><div class="p_left"> <div class="chap">=== 出埃及記 · 第 24 章 ===</div><p>
<sup>1</sup> 耶和華kā摩西講：你kap亞倫、Ná-tap、A-pí-hō͘，kap以色列長老中七十人，lóng tio̍h上到耶和華chia，遠遠仆落去拜。
<sup>2</sup> 獨獨摩西thang親近耶和華，其餘m̄-thang親近；百姓也m̄-thang kap伊上來。
<sup>3</sup> 摩西到，將耶和華一切ê話，一切ê法度，講hō͘百姓聽；眾百姓同聲應講，耶和華所講ê話，阮beh lóng遵thàn。
<sup>4</sup> 摩西將耶和華ê話，lóng寫起來；透早起來，tī山下起一座壇，照以色列十二支派，khiā十二支柱。
<sup>5</sup> Koh差以色列中ê少年人，去獻燒祭。也用牛做平安祭，獻hō͘耶和華。
<sup>6</sup> 摩西將血ê一半貯tī盆裡，一半hiù tī壇裡。
<sup>7</sup> Koh the̍h約ê冊，讀hō͘百姓聽；in講：耶和華所講ê，阮beh lóng遵thàn來行。
<sup>8</sup> 摩西將血hiù百姓，講：看ah，這是立約ê血，是耶和華照這一切ê話kap lín所立ê。
<sup>9</sup> 摩西、亞倫、Ná-tap、A-pí-hō͘，kap以色列長老中七十人，lóng上去。
<sup>10</sup> In看見以色列ê上帝，伊ê腳下有親像平鋪ê藍寶石，親像天原質ê光亮。
<sup>11</sup> 伊無出手害以色列尊貴ê人；in看見上帝，in也食也lim。
<sup>12</sup> 耶和華kā摩西講：你上山就近我，tiàm tī-chia，我beh將石碑kap律法，以及誡命，我所寫ê，賞賜你，thang教示in。
<sup>13</sup> 摩西kap跟隨伊ê約書亞起來；摩西上上帝ê山；
<sup>14</sup> kā長老講：Lín tiàm chia等阮，thèng候阮倒tńg來lín chia；看ah，亞倫、Hō͘-jíⁿ kap lín tī-teh；人若有tāi-chì，thang來chhē in。
<sup>15</sup> 摩西上山，山有雲遮蓋。
<sup>16</sup> 耶和華ê榮光停tī西奈山，雲遮伊六日久；第七日伊tùi雲中叫摩西。
<sup>17</sup> 耶和華榮光ê款式，親像火燒tī山頂；以色列人親目看見。
<sup>18</sup> 摩西入雲中上山；摩西tī山頂四十日四十暝。

</p></div><div class="p_right"><div class="chap">=== 出埃及記 · 第 24 章 ===</div><p>
<sup>1</sup> Iâ-hô-hoa kā Mô͘-se kóng, Lí kap A-lûn, Ná-tap, A-pí-hō͘, kap Í-sek-lia̍t tiúⁿ-ló-tiong chhit-cha̍p lâng, lóng tio̍h chiūⁿ kàu Iâ-hô-hoa chia, hn̄g-hn̄g phak-lo̍h-khì pài.
<sup>2</sup> To̍k-to̍k Mô͘-se thang chhin-kūn Iâ-hô-hoa, kî-û m̄-thang chhin-kūn;  peh-sìⁿ iā m̄-thang kap i chiūⁿ-lâi.
<sup>3</sup> Mô͘-se kàu, chiong Iâ-hô-hoa it-chhè ê ōe, it-chhè ê hoat-tō͘, kóng hō͘ peh-sìⁿ thiaⁿ;  chèng peh-sìⁿ tâng-siaⁿ ìn kóng, Iâ-hô-hoa só͘ kóng ê ōe, goán beh lóng chun-thàn.
<sup>4</sup> Mô͘-se chiong Iâ-hô-hoa ê ōe, lóng siá-khí-lâi;  thàu-chá khí-lâi, tī soaⁿ-ē khí chi̍t chō tôaⁿ,  chiàu Í-sek-lia̍t cha̍p-jī chi-phài, khiā cha̍p-jī ki thiāu.
<sup>5</sup> Koh chhe Í-sek-lia̍t-tiong ê siàu-liân lâng, khì hiàn sio-chè.  Iā ēng gû chòe pêng-an-chè, hiàn hō͘ Iâ-hô-hoa.
<sup>6</sup> Mô͘-se chiong huih ê chi̍t-pòaⁿ tóe tī phûn-ni̍h, chi̍t-pòaⁿ hiù tī tôaⁿ-ni̍h.
<sup>7</sup> Koh the̍h iok ê chheh, tha̍k hō͘ peh-sìⁿ thiaⁿ;  in kóng, Iâ-hô-hoa só͘ kóng-ê, goán beh lóng chun-thàn lâi kiâⁿ.
<sup>8</sup> Mô͘-se chiong huih hiù peh-sìⁿ, kóng, Khòaⁿ ah, che sī li̍p-iok ê huih, sī Iâ-hô-hoa chiàu che it-chhè ê ōe kap lín só͘ li̍p-ê.
<sup>9</sup> Mô͘-se, A-lûn, Ná-tap, A-pí-hō͘, kap Í-sek-lia̍t tiúⁿ-ló-tiong chhit-cha̍p-lâng, lóng chiūⁿ-khì.
<sup>10</sup> In khòaⁿ-kìⁿ Í-sek-lia̍t ê Siōng-tè, I ê kha-ē ū chhin-chhiūⁿ pîⁿ-pho͘ ê lâm-pó-chio̍h, chhin-chhiūⁿ thiⁿ goân-chit-ê kng-liāng.
<sup>11</sup> I bô chhut-chhiú hāi Í-sek-lia̍t chun-kùi ê lâng;  in khòaⁿ-kìⁿ Siōng-tè, in iā chia̍h iā lim.
<sup>12</sup> Iâ-hô-hoa kā Mô͘-se kóng, Lí chiūⁿ-soaⁿ chiū-kūn Góa, tiàm tī-chia, Góa beh chiong chio̍h-pi kap lu̍t-hoat, í-ki̍p kài-bēng, Góa só͘ siá-ê, siúⁿ-sù lí, thang kà-sī in.
<sup>13</sup> Mô͘-se kap kun-sûi i ê Iok-su-a khí-lâi;  Mô͘-se chiūⁿ Siōng-tè ê soaⁿ;
<sup>14</sup> kā tiúⁿ-ló kóng, Lín tiàm chia tán goán, thèng-hāu goán tò-tńg-lâi lín chia;  khòaⁿ ah, A-lûn Hō͘-jíⁿ kap lín tī-teh;  lâng nā ū tāi-chì, thang lâi chhē in.
<sup>15</sup> Mô͘-se chiūⁿ soaⁿ, soaⁿ ū hûn jia-khàm.
<sup>16</sup> Iâ-hô-hoa ê êng-kng thêng tī Se-nái soaⁿ, hûn jia i la̍k-ji̍t kú;  tē-chhit ji̍t I tùi hûn-tiong kiò Mô͘-se.
<sup>17</sup> Iâ-hô-hoa êng-kng ê khoán-sit, chhin-chhiūⁿ hé sio tī soaⁿ-téng;  Í-sek-lia̍t lâng chhin-ba̍k khòaⁿ-kìⁿ.
<sup>18</sup> Mô͘-se ji̍p hûn-tiong chiūⁿ-soaⁿ;  Mô͘-se tī soaⁿ-téng sì-cha̍p ji̍t sì-cha̍p-mî.

</p></div></div><div class="p_outer"><div class="p_left"> <div class="chap">=== 出埃及記 · 第 25 章 ===</div><p>
<sup>1</sup> 耶和華kā摩西講：
<sup>2</sup> 你kā以色列人講：Tio̍h獻禮物hō͘我；見若心所甘願ê，lín thang kā伊收來，做禮物hō͘我。
<sup>3</sup> 所tio̍h收ê禮物，就是金、銀、銅，
<sup>4</sup> 藍色、紫色、朱紅色ê 料，幼苧、山羊毛，
<sup>5</sup> 染紅ê公羊皮、海狗皮，
<sup>6</sup> chō-kiap柴、點燈ê油、芳芳ê品料，thang做膏油來抹，也做芳香，
<sup>7</sup> 紅瑪瑙，kap別樣ê寶石，thang鑲í-hut-tek kap pó͘褂。
<sup>8</sup> In tio̍h kā我起聖ê所在，hō͘我thang tiàm tī in中間。
<sup>9</sup> 照我一切所指示你ê，就是會幕ê款式，kap內中器具款式，lín tio̍h照án-ni來造。
<sup>10</sup> In tio̍h用chō-kiap柴做一個櫃，長兩肘半，闊肘半，高肘半。
<sup>11</sup> 你tio̍h用好金包，內外lóng tio̍h包；四圍tio̍h齒金線。
<sup>12</sup> 你tio̍h kā伊鑄四個金環，安tī伊ê四腳，chit-pêng兩環，hit-pêng兩環。
<sup>13</sup> tio̍h用chō-kiap柴做兩支kǹg，用金包伊。
<sup>14</sup> Tio̍h將kǹg穿tī櫃邊ê環內，thang用來扛櫃；
<sup>15</sup> chiah-ê kǹg tio̍h常常tī櫃ê環內，m̄-thang抽出來。
<sup>16</sup> tio̍h用我所beh賞賜你ê律法hē tī櫃內。
<sup>17</sup> tio̍h用好金做施恩所，長兩肘半，闊肘半。
<sup>18</sup> tio̍h用金做兩個ki-lō͘兵，用phah ê法做伊，tī施恩所ê雙頭。
<sup>19</sup> Chit頭做一個ki-lō͘兵，hit頭做一個ki-lō͘兵；雙頭ê ki-lō͘兵，kap施恩所，tio̍h kui塊，做相連。
<sup>20</sup> 兩個 ki-lō͘兵tio̍h高高thí開翼，用in ê翼遮施恩所；in ê面tio̍h相對；ki-lō͘兵ê面tio̍h àⁿ施恩所。
<sup>21</sup> Tio̍h將施恩所安tī櫃頂，koh將我所beh賞賜你ê律法hē tī 櫃內。
<sup>22</sup> 我beh tī-hia kap你聚會，koh beh tùi施恩所頂，就是tùi法櫃頂，兩個ki-lō͘兵ê中間，kap你講我所beh吩咐你傳hō͘以色列人一切ê事。
<sup>23</sup> 你tio̍h用chō-kiap柴做一塊桌，長兩肘，闊一肘，高肘半。
<sup>24</sup> tio̍h用好金包，四圍齒金線。
<sup>25</sup> 桌ê四圍，各做一巴掌闊ê橫樑，橫樑頂四圍齒金線。
<sup>26</sup> 你tio̍h做四個金環，安tī伊ê四腳ê四角。
<sup>27</sup> 安環ê所在tio̍h óa近橫樑，thang 穿kǹg來扛桌。
<sup>28</sup> tio̍h用chō-kiap柴做兩支kǹg用金包伊，thang用來扛桌。
<sup>29</sup> tio̍h做盤、碗、杯、瓶，thang來灌奠，lóng tio̍h用好金做。
<sup>30</sup> 桌頂常常hē排列ê餅tī我ê面前。
<sup>31</sup> 你tio̍h用好金做一個燈台；燈台ê座，kap中柱，伊ê杯，伊ê目，伊ê花，lóng用phah ê法，做kui座。
<sup>32</sup> Tī伊ê邊á tio̍h分出六支；燈台ê chit-pêng tio̍h有三支，燈台ê hit-pêng tio̍h有三支。
<sup>33</sup> Chit-pêng每支有三個杯，款式親像杏花，有目有花；hit-pêng每支也有三個杯，款式親像杏花，有目有花；tùi燈台分出ê六支lóng是án-ni。
<sup>34</sup> 燈台柱有四個杯，款式親像杏花，有伊ê目kap伊ê花。
<sup>35</sup> 兩支ê下面有一目kap伊相連，koh兩支ê下面有一目kap伊相連，koh兩支ê下面有一目kap伊相連；燈台所出ê六支lóng是án-ni。
<sup>36</sup> Hiah-ê目kap hiah-ê支，lóng kap伊連做一個，lóng用好金，照phah ê法做。
<sup>37</sup> Tio̍h kā伊做七個燈盞，tio̍h點hiah-ê燈，hō͘伊照光tī對面。
<sup>38</sup> 燈台ê剪kap伊ê盤，lóng tio̍h用好金做伊。
<sup>39</sup> 做燈台kap這一切ê器具，用好金一tha-liân-tek。
<sup>40</sup> 你tio̍h謹慎做chiah-ê物件，lóng tio̍h照tī山頂指示你ê款式。

</p></div><div class="p_right"><div class="chap">=== 出埃及記 · 第 25 章 ===</div><p>
<sup>1</sup> Iâ-hô-hoa kā Mô͘-se kóng,
<sup>2</sup> Lí kā Í-sek-lia̍t lâng kóng, Tio̍h hiàn lé-mi̍h hō͘ Góa;  kìⁿ-nā sim só͘ kam-goān-ê, lín thang kā i siu-lâi, chòe lé-mi̍h hō͘ Góa.
<sup>3</sup> Só͘ tio̍h siu ê lé-mi̍h, chiū-sī kim, gûn, tâng,
<sup>4</sup> lâm-sek, chí-sek, chu-âng-sek ê liāu, iù-tōe, soaⁿ-iûⁿ-mn̂g,
<sup>5</sup> ní âng ê kang-iûⁿ-phê, hái-káu phê,
<sup>6</sup> chō-kiap-chhâ, tiám teng ê iû, phang-phang ê phín-liāu, thang chòe ko-iû lâi boah, iā chòe phang-hiuⁿ,
<sup>7</sup> âng-bé-ló, kap pa̍t-iūⁿ ê pó-chio̍h, thang siuⁿ í-hut-tek kap pó͘-kòa.
<sup>8</sup> In tio̍h kā Góa khí sèng ê só͘-chāi, hō͘ Góa thang tiàm tī in tiong-kan.
<sup>9</sup> Chiàu Góa it-chhè só͘ chí-sī lí ê, chiū-sī hōe-bō͘ ê khoán-sit, kap lāi-tiong khì-kū khoán-sit, lín tio̍h chiàu án-ni lâi chō.
<sup>10</sup> In tio̍h ēng chō-kiap-chhâ chòe chi̍t ê kūi, tn̂g nn̄g-tiú-pòaⁿ, khoah tiú-pòaⁿ, koâiⁿ tiú-pòaⁿ.
<sup>11</sup> Lí tio̍h ēng hó-kim pau, lāi-gōa lóng tio̍h pau;  sì-ûi tio̍h khí kim-sòaⁿ.
<sup>12</sup> Lí tio̍h kā i chù sì ê kim-khoân, an tī i ê sì-kha, chit-pêng nn̄g-khoân, hit-pêng nn̄g-khoân.
<sup>13</sup> Tio̍h ēng chō-kiap-chhâ chòe nn̄g ki kǹg, ēng kim pau i.
<sup>14</sup> Tio̍h chiong kǹg chhng tī kūi-piⁿ ê khoân-lāi, thang ēng lâi kng kūi;
<sup>15</sup> chiah-ê kǹg tio̍h siông-siông tī kūi ê khoân-lāi, m̄-thang thiu-chhut-lâi.
<sup>16</sup> Tio̍h ēng Góa só͘ beh siúⁿ-sù lí ê lu̍t-hoat hē tī kūi-lāi.
<sup>17</sup> Tio̍h ēng hó-kim chòe si-un-só͘, tn̂g nn̄g-tiú-pòaⁿ, khoah tiú-pòaⁿ.
<sup>18</sup> Tio̍h ēng kim chòe nn̄g ê ki-lō͘-peng, ēng phah ê hoat chòe-i, tī si-un-só͘ ê siang-thâu.
<sup>19</sup> Chit-thâu chòe chi̍t ê ki-lō͘-peng, hit-thâu chòe chi̍t ê ki-lō͘-peng;  siang-thâu ê ki-lō͘-peng, kap si-un-só͘, tio̍h kui-tè, chòe saⁿ-liân.
<sup>20</sup> Nn̄g ê ki-lō͘-peng tio̍h koâiⁿ-koâiⁿ thí-khui si̍t, ēng in ê si̍t jia si-un-só͘;  in ê bīn tio̍h saⁿ-tùi;  ki-lō͘-peng ê bīn tio̍h àⁿ si-un-só͘.
<sup>21</sup> Tio̍h chiong si-un-só͘ an tī kūi-téng, koh chiong Góa só͘ beh siúⁿ-sù lí ê lu̍t-hoat hē tī kūi-lāi.
<sup>22</sup> Góa beh tī-hia kap lí chū-hōe, koh beh tùi si-un-só͘ téng, chiū-sī tùi hoat-kūi téng, nn̄g ê ki-lō͘-peng ê tiong-kan, kap lí kóng Góa só͘ beh hoan-hù lí thoân hō͘ Í-sek-lia̍t lâng it-chhè ê sū.
<sup>23</sup> Lí tio̍h ēng chō-kiap-chhâ chòe chi̍t tè toh, tn̂g nn̄g-tiú, khoah chi̍t-tiú, koâiⁿ tiú-pòaⁿ.
<sup>24</sup> Tio̍h ēng hó-kim pau, sì-ûi khí kim-sòaⁿ.
<sup>25</sup> Toh ê sì-ûi, kok chòe chi̍t pa-chiúⁿ khoah ê hoâiⁿ-niû, hoâiⁿ-niû-téng sì-ûi khí kim-sòaⁿ.
<sup>26</sup> Lí tio̍h chòe sì ê kim-khoân, an tī i ê sì-kha ê sì-kak.
<sup>27</sup> An khoân ê só͘-chāi tio̍h óa-kūn hoâiⁿ-niû, thang chhng-kǹg lâi kng toh.
<sup>28</sup> Tio̍h ēng chō-kiap-chhâ chòe nn̄g ki kǹg ēng kim pau-i, thang ēng lâi kng toh.
<sup>29</sup> Tio̍h chòe pôaⁿ, óaⁿ, poe, pân, thang lâi koàn-tiān, lóng tio̍h ēng hó-kim chòe.
<sup>30</sup> Toh-téng siông-siông hē pâi-lia̍t ê piáⁿ tī Góa ê bīn-chêng.
<sup>31</sup> Lí tio̍h ēng hó-kim chòe chi̍t ê teng-tâi; teng-tâi ê chō, kap tiong-thiāu, i ê poe, i ê ba̍k, i ê hoe, lóng ēng phah ê hoat, chòe kui-chō.
<sup>32</sup> Tī i ê piⁿ-á tio̍h pun-chhut la̍k-ki;  teng-tâi ê chit-pêng tio̍h ū saⁿ-ki, teng-tâi ê hit-pêng tio̍h ū saⁿ-ki.
<sup>33</sup> Chit-pêng múi-ki ū saⁿ ê poe, khoán-sit chhin-chhiūⁿ hēng-hoe, ū ba̍k ū hoe;  hit-pêng múi-ki iā ū saⁿ ê poe, khoán-sit chhin-chhiūⁿ hēng-hoe, ū ba̍k ū hoe;  tùi teng-tâi pun-chhut ê la̍k-ki lóng sī án-ni.
<sup>34</sup> Teng-tâi-thiāu ū sì ê poe, khoán-sit chhin-chhiūⁿ hēng-hoe, ū i ê ba̍k kap i ê hoe.
<sup>35</sup> Nn̄g-ki ê ē-bīn ū chi̍t ba̍k kap i saⁿ-liân, koh nn̄g-ki ê ē-bīn ū chi̍t ba̍k kap i saⁿ-liân, koh nn̄g-ki ê ē-bīn ū chi̍t-ba̍k kap i saⁿ-liân;  teng-tâi só͘ chhut ê la̍k-ki lóng sī án-ni.
<sup>36</sup> Hiah-ê ba̍k kap hiah-ê ki, lóng kap i liân chòe chi̍t-ê, lóng ēng hó-kim, chiàu phah ê hoat chòe.
<sup>37</sup> Tio̍h kā i chòe chhit-ê teng-chóaⁿ, tio̍h tiám hiah-ê teng, hō͘ i chiò-kng tī tùi-bīn.
<sup>38</sup> Teng-tâi ê chián kap i ê pôaⁿ, lóng tio̍h ēng hó-kim chòe-i.
<sup>39</sup> Chòe teng-tâi kap che it-chhè ê khì-kū, ēng hó-kim chi̍t tha-liân-tek.
<sup>40</sup> Lí tio̍h kín-sīn chòe chiah-ê mi̍h-kiāⁿ, lóng tio̍h chiàu tī soaⁿ-téng chí-sī lí ê khoán-sit.

</p></div></div><div class="p_outer"><div class="p_left"> <div class="chap">=== 出埃及記 · 第 26 章 ===</div><p>
<sup>1</sup> 你做會幕tio̍h用十幅ê帳；chiah-ê帳是用過紡ê幼苧，kap藍色、紫色、朱紅色ê料，也用奇巧ê工織成ki-lō͘兵，來做ê。
<sup>2</sup> 每幅帳tio̍h長二十八肘，闊四肘；帳lóng tio̍h一樣ê寸尺。
<sup>3</sup> Chit五幅帳tio̍h ta̍k幅相連；hit 五幅帳也tio̍h ta̍k幅相連。
<sup>4</sup> Tī chit-ê相連ê帳，路尾幅ê邊á，tio̍h做藍色ê 鈕phàn；tī hit-ê相連ê帳，路尾幅ê邊á，亦tio̍h án-ni做。
<sup>5</sup> 你tī chit領帳做五十個鈕phàn；koh tī第二領帳，相連ê邊á，也做五十ê鈕phàn；鈕phàn lóng tio̍h兩個兩個相對。
<sup>6</sup> Koh tio̍h做五十個金鉤來鉤，hō͘帳相連；就成做一個會幕。
<sup>7</sup> 你tio̍h用山羊毛織十一幅ê帳，做會幕頂ê布棚；
<sup>8</sup> 每幅帳tio̍h長三十肘，闊四肘；十一幅帳lóng tio̍h一樣ê寸尺。
<sup>9</sup> Tio̍h將五幅帳連做一-幅，koh將六幅帳連做一幅，hit-ê第六幅ê一半，hō͘伊垂落tī布棚ê頭前。
<sup>10</sup> Tī chit-ê相連ê帳，路尾幅ê邊á，tio̍h做五十個鈕phàn，tī hit-ê相連，路尾幅ê邊á，也做五十個鈕phàn。
<sup>11</sup> Koh tio̍h做五十個銅鉤，鉤tī鈕phàn，hō͘布棚連做一個。
<sup>12</sup> 布棚ê帳所伸垂落來，就是所伸hit-ê半幅帳，tio̍h垂tī會幕後。
<sup>13</sup> 布棚ê帳所伸ê長，chit-pêng一肘，hit-pêng一肘，tio̍h垂tī會幕ê雙pêng來遮伊。
<sup>14</sup> Koh tio̍h用染紅公ê羊皮，做布棚ê褂；koh用海狗皮做褂tī頂面。
<sup>15</sup> 你tio̍h用chō-kiap柴做會幕khiā ê板。
<sup>16</sup> Khiā ê板長十肘，闊一肘半。
<sup>17</sup> Ta̍k塊板tio̍h有兩個榫(sún)相排；會幕一切ê板lóng tio̍h照án-ni做。
<sup>18</sup> Tio̍h做會幕ê板，南pêng ê南勢二十塊板。
<sup>19</sup> Tī chiah-ê二十塊板ê下面，tio̍h做四十個銀臼；一塊板ê下面有兩個臼來穿伊兩支榫；koh一塊板ê下面也有兩個臼來穿伊兩支榫。
<sup>20</sup> 會幕第二面，就是幅面，也tio̍h做板二十塊，kap in ê銀臼四十個；
<sup>21</sup> chit-ê板ê下面有兩個臼，hit-ê板ê下面也有兩個臼。
<sup>22</sup> 會幕ê後面，就是西面，tio̍h做六塊板。
<sup>23</sup> 會幕後面ê兩個角頭，tio̍h做兩塊板。
<sup>24</sup> 板ê下長，兩個相同，直到頂面第一個環，lóng是ka-nn̂g ê；兩塊lóng是án-ni，beh做角頭ê路用。
<sup>25</sup> Tio̍h有八個板，kap十六個銀臼；chit-ê板ê下面有兩個臼，hit-ê板ê下面也有兩個臼。
<sup>26</sup> 你tio̍h用chō-kiap柴做橫栱(kông)；為tio̍h會幕chit-pêng ê板做五支；
<sup>27</sup> 為tio̍h會幕hit-pêng ê板做五支，koh為會幕後ê西面做五支。
<sup>28</sup> 板ê對中hit支橫栱，tio̍h tùi chit頭透到hit頭。
<sup>29</sup> 板tio̍h用金包；koh tio̍h做板ê金環來套栱；栱也tio̍h用金包。
<sup>30</sup> Tio̍h照tī山頂指示你ê款式起會幕。
<sup>31</sup> 你tio̍h用藍色、紫色、朱紅色ê料，kap過紡ê幼苧，織帳籬；chit-ê帳籬用奇巧ê工，織成ki-lō͘兵，來做ê。
<sup>32</sup> 你tio̍h用chō-kiap柴做四支柱，用金包伊，來吊帳籬；柱ê鉤tio̍h金ê；柱tī四個銀臼頂。
<sup>33</sup> 你吊帳籬tio̍h tī鉤ê下底ê所在，將法櫃扛入帳籬內，chit-ê帳籬是kā lin隔開聖所kap至聖所。
<sup>34</sup> Koh tio̍h將施恩所安tī至聖所內ê法櫃頂。
<sup>35</sup> 你tio̍h用桌hē tī帳籬外；也用燈台hē tī會幕ê南勢，kap桌相對；hit-ê桌tio̍h hē tī北勢。
<sup>36</sup> 你tio̍h用藍色、紫色、朱紅色ê料，kap過紡ê幼苧，用繡花ê工，做布棚門ê門籬。
<sup>37</sup> tio̍h用chō-kiap柴kā門籬做五支柱，用金包伊，柱ê鉤tio̍h金ê。 Koh tio̍h kā柱鑄五個銅臼。

</p></div><div class="p_right"><div class="chap">=== 出埃及記 · 第 26 章 ===</div><p>
<sup>1</sup> Lí chòe hōe-bō͘ tio̍h ēng cha̍p-pak ê tiùⁿ;  chiah-ê tiùⁿ sī ēng kè-pháng ê iù-tōe, kap lâm-sek, chí-sek, chu-âng-sek ê liāu, iā ēng kî-khiáu ê kang chit-chiâⁿ ki-lō͘-peng, lâi chòe-ê.
<sup>2</sup> Múi pak tiùⁿ tio̍h tn̂g jī-cha̍p poeh tiú, khoah sì-tiú;  tiùⁿ lóng tio̍h chi̍t-iūⁿ ê chhùn-chhioh.
<sup>3</sup> Chit gō͘ pak tiùⁿ tio̍h ta̍k-pak saⁿ-liân;  hit gō͘ pak tiùⁿ iā tio̍h ta̍k-pak saⁿ-liân.
<sup>4</sup> Tī chit-ê saⁿ-liân ê tiùⁿ, lō͘-bé pak ê piⁿ-á, tio̍h chòe lâm-sek ê liú-phàn;  tī hit-ê saⁿ-liân ê tiùⁿ, lō͘-bé pak ê piⁿ-á, ia̍h tio̍h án-ni chòe.
<sup>5</sup> Lí tī chit-niá tiùⁿ chòe gō͘-cha̍p ê liú-phàn;  koh tī tē-jī niá tiùⁿ, saⁿ-liân ê piⁿ-á, iā chòe gō͘-cha̍p ê liú-phàn; liú-phàn lóng tio̍h nn̄g-ê nn̄g-ê saⁿ-tùi.
<sup>6</sup> Koh tio̍h chòe gō͘-cha̍p ê kim-kau lâi kau, hō͘ tiùⁿ saⁿ-liân;  chiū chiâⁿ-chòe chi̍t ê hōe-bō͘.
<sup>7</sup> Lí tio̍h ēng soaⁿ-iûⁿ-mn̂g chit cha̍p-it pak ê tiùⁿ, chòe hōe-bō͘-téng ê pò͘-pîⁿ;
<sup>8</sup> múi pak tiùⁿ tio̍h tn̂g saⁿ-cha̍p tiú, khoah sì tiú;  cha̍p-it pak tiùⁿ lóng tio̍h chi̍t-iūⁿ ê chhùn-chhioh.
<sup>9</sup> Tio̍h chiong gō͘ pak tiùⁿ liân-chòe chi̍t-pak, koh chiong la̍k pak tiùⁿ liân-chòe chi̍t-pak, hit-ê tē-la̍k pak ê chi̍t-pòaⁿ, hō͘ i sûi-lo̍h tī pò͘-pîⁿ ê thâu-chêng.
<sup>10</sup> Tī chit-ê saⁿ-liân ê tiùⁿ, lō͘-bé pak ê piⁿ-á, tio̍h chòe gō͘-cha̍p ê liú-phàn, tī hit-ê saⁿ-liân, lō͘-bé pak ê piⁿ-á, iā chòe gō͘-cha̍p ê liú-phàn.
<sup>11</sup> Koh tio̍h chòe gō͘-cha̍p ê tâng-kau, kau tī liú-phàn,  hō͘ pò͘-pîⁿ liân chòe chi̍t-ê.
<sup>12</sup> Pò͘-pîⁿ ê tiùⁿ só͘ chhun sûi-lo̍h-lâi, chiū-sī só͘ chhun hit-ê pòaⁿ pak tiùⁿ, tio̍h sûi tī hōe-bō͘-āu.
<sup>13</sup> Pò͘-pîⁿ ê tiùⁿ só͘ chhun ê tn̂g, chit-pêng chi̍t tiú, hit-pêng chi̍t tiú, tio̍h sûi tī hōe-bō͘ ê siang-pêng lâi jia-i.
<sup>14</sup> Koh tio̍h ēng ní-âng kang ê iûⁿ-phê, chòe pò͘-pîⁿ ê kòa;  koh ēng hái-káu-phê chòe kòa tī téng-bīn.
<sup>15</sup> Lí tio̍h ēng chō-kiap-chhâ chòe hōe-bō͘ khiā ê pán.
<sup>16</sup> Khiā ê pán tn̂g cha̍p-tiú, khoah chi̍t tiú pòaⁿ.
<sup>17</sup> Ta̍k tè pán tio̍h ū nn̄g ê sún saⁿ-pâi; hōe-bō͘ it-chhè ê pán lóng tio̍h chiàu án-ni chòe.
<sup>18</sup> Tio̍h chòe hōe-bō͘ ê pán, lâm-pêng ê lâm-sì jī-cha̍p tè pán.
<sup>19</sup> Tī chiah-ê jī-cha̍p tè pán ê ē-bīn, tio̍h chòe sì-cha̍p ê gûn-khū;  chi̍t tè pán ê ē-bīn ū nn̄g ê khū lâi chhēng i nn̄g ki sún;  koh chi̍t tè pán ê ē-bīn iā ū nn̄g ê khū lâi chhēng i nn̄g ki sún.
<sup>20</sup> Hōe-bō͘ tē-jī-bīn, chiū-sī pak-bīn, iā tio̍h chòe pán jī-cha̍p tè, kap in ê gûn-khū sì-cha̍p-ê;
<sup>21</sup> chit-ê pán ê ē-bīn ū nn̄g ê khū, hit-ê pán ê ē-bīn iā ū nn̄g ê khū.
<sup>22</sup> Hōe-bō͘ ê āu-bīn, chiū-sī sai-bīn, tio̍h chòe la̍k tè pán.
<sup>23</sup> Hōe-bō͘ āu-bīn ê nn̄g ê kak-thâu, tio̍h chòe nn̄g tè pán.
<sup>24</sup> Pán ê ē-tn̂g, nn̄g-ê saⁿ-tâng, ti̍t-kàu téng-bīn tē-it ê khoân, lóng-sī ka-nn̂g ê;  nn̄g-tè lóng sī án-ni, beh chòe kak-thâu ê lō͘-ēng.
<sup>25</sup> Tio̍h ū poeh ê pán, kap cha̍p-la̍k ê gûn-khū;  chit-ê pán ê ē-bīn ū nn̄g ê khū, hit-ê pán  ê ē-bīn iā ū nn̄g ê khū.
<sup>26</sup> Lí tio̍h ēng chō-kiap-chhâ chòe hoâiⁿ-kông;  ūi-tio̍h hōe-bō͘ chit-pêng ê pán chòe gō͘-ki;
<sup>27</sup> ūi-tio̍h hōe-bō͘ hit-pêng ê pán chòe gō͘-ki, koh ūi hōe-bō͘-āu ê sai-bīn chòe gō͘-ki.
<sup>28</sup> Pán ê tùi-tiong hit ki hoâiⁿ-kông, tio̍h tùi chit-thâu thàu kàu hit-thâu.
<sup>29</sup> Pán tio̍h ēng kim pau;  koh tio̍h chòe pán ê kim-khoân lâi thò-kông;  kông iā tio̍h ēng kim pau.
<sup>30</sup> Tio̍h chiàu tī soaⁿ-téng chí-sī lí ê khoán-sit khí hōe-bō͘.
<sup>31</sup> Lí tio̍h ēng lâm-sek, chí-sek, chu-âng-sek ê liāu, kap kè-pháng ê iù-tōe, chit tiùⁿ-lî; chit-ê tiùⁿ-lî ēng kî-khiáu ê kang, chit-chiâⁿ ki-lō͘-peng, lâi chòe-ê.
<sup>32</sup> Lí tio̍h ēng chō-kiap-chhâ chòe sì ki thiāu, ēng kim pau i, lâi tiàu tiùⁿ-lî; thiāu ê kau tio̍h kim-ê; thiāu tī sì ê gûn-khū téng.
<sup>33</sup> Lí tiàu tiùⁿ-lî tio̍h tī kau ê ē-tóe ê só͘-chāi, chiong hoat-kūi kng-ji̍p tiùⁿ-lî-lāi, chit-ê tiùⁿ-lî sī kā lín keh-khui sèng-só͘ kap chì-sèng-só͘.
<sup>34</sup> Koh tio̍h chiong si-un-só͘ an tī chì-sèng-só͘ lāi ê hoat-kūi-téng.
<sup>35</sup> Lí tio̍h ēng toh hē tī tiùⁿ-lî-gōa;  iā ēng teng-tâi hē tī hōe-bō͘ ê lâm-sì, kap toh saⁿ-tùi;  hit-ê toh tio̍h hē tī pak-sì.
<sup>36</sup> Lí tio̍h ēng lâm-sek, chí-sek, chu-âng-sek ê liāu, kap kè-pháng ê iù-tōe, ēng siù-hoe ê kang, chòe pò͘-pîⁿ mn̂g ê mn̂g-lî.
<sup>37</sup> Tio̍h ēng chō-kiap-chhâ kā mn̂g-lî chòe gō͘ ki thiāu, ēng kim pau-i, thiāu ê kau tio̍h kim-ê.  Koh tio̍h kā thiāu chù gō͘ ê tâng-khū.

</p></div></div><div class="p_outer"><div class="p_left"> <div class="chap">=== 出埃及記 · 第 27 章 ===</div><p>
<sup>1</sup> 你tio̍h用chō-kiap柴做壇，長五肘闊五肘；chit-ê壇是四方ê，高三肘。
<sup>2</sup> Tio̍h tī壇ê四角頭做四支角，kap壇相連做一個，用銅包伊。
<sup>3</sup> tio̍h做盆，來收伊ê灰，koh做伊ê托(thuh)á，伊ê盤，伊ê叉，伊ê火鼎，伊一切ê器具，lóng用銅做。
<sup>4</sup> Tio̍h用銅kā伊做一個網，tī網ê四角做四個銅環。
<sup>5</sup> 用網hē tī壇四面違腰板ê面，hō͘網透到壇ê半腰。
<sup>6</sup> Tio̍h用chō-kiap柴kā壇做kǹg，用銅包伊。
<sup>7</sup> Hiah-ê kǹg tio̍h穿tī環內，kǹg tio̍h tī壇ê雙pêng，來扛伊。
<sup>8</sup> Tio̍h用板做壇，中央空殼；lóng tio̍h照山頂指示你ê款式來做。
<sup>9</sup> 你tio̍h做會幕ê帳；帳ê南面ê南勢，tio̍h用過紡ê幼苧做帷tī一pêng，長一百肘。
<sup>10</sup> 伊ê柱二十支，銅臼二十個；柱ê鉤kap橫桿，lóng tio̍h用銀做伊。
<sup>11</sup> 北面也tio̍h有帷，長一百肘；伊ê柱二十支，銅臼二十個；柱ê鉤kap橫桿，lóng tio̍h用銀做。
<sup>12</sup> 帳ê西面tio̍h有帷，闊五十肘；帷ê柱十支，臼十個。
<sup>13</sup> 帳ê東面ê東勢闊五十肘。
<sup>14</sup> 門chit-pêng ê帷tio̍h十五肘，帷ê柱三支，臼三個。
<sup>15</sup> 併tī第十四節.
<sup>16</sup> 帳ê門tio̍h有門籬，闊二十肘，tio̍h用藍色、紫色、朱紅色ê料，kap過紡ê幼苧，用繡花ê工做；柱四支，臼四個。
<sup>17</sup> 帳四圍一切ê柱，lóng tio̍h有銀ê橫桿，銀ê鉤，銅ê臼。
<sup>18</sup> 帳ê長一百肘，闊ta̍k面五十肘，高五肘；帷tio̍h用過紡ê幼苧做；伊ê臼lóng用銅做。
<sup>19</sup> 會幕所用ta̍k項ê器具，kap所釘ê釘，以及帳內所釘ê釘，lóng tio̍h用銅做。
<sup>20</sup> 你tio̍h吩咐以色列人，將hit-ê為tio̍h beh照光所khoeh清ê橄欖油，the̍h來hō͘你，hō͘燈常常點teh。
<sup>21</sup> Tī會幕中法櫃前ê帳籬外，亞倫kap伊ê kiáⁿ，tùi ê-hng 到天光tio̍h tī耶和華面前料理伊；是做以色列人代代永遠ê例。

</p></div><div class="p_right"><div class="chap">=== 出埃及記 · 第 27 章 ===</div><p>
<sup>1</sup> Lí tio̍h ēng chō-kiap-chhâ chòe tôaⁿ, tn̂g gō͘ tiú khoah gō͘ tiú;  chit-ê tôaⁿ sī sù-hong-ê, koâiⁿ saⁿ tiú.
<sup>2</sup> Tio̍h tī tôaⁿ ê sì-kak-thâu chòe sì ki kak, kap tôaⁿ saⁿ-liân chòe chi̍t-ê, ēng tâng pau i.
<sup>3</sup> Tio̍h chòe phûn, lâi siu i ê hu, koh chòe i ê thuh-á, i ê pôaⁿ, i ê chhe, i ê hé-tiáⁿ, i it-chhè ê khì-kū, lóng ēng tâng chòe.
<sup>4</sup> Tio̍h ēng tâng kā i chòe chi̍t ê bāng, tī bāng ê sì-kak chòe sì ê tâng khoân.
<sup>5</sup> Ēng bāng hē tī tôaⁿ sì-bīn ûi-io-pán ê ē-bīn, hō͘ bāng thàu kàu tôaⁿ ê pòaⁿ-io.
<sup>6</sup> tio̍h ēng chō-kiap-chhâ kā tôaⁿ chòe kǹg, ēng tâng pau i.
<sup>7</sup> Hiah-ê kǹg tio̍h chhng tī khoân-lāi, kǹg tio̍h tī tôaⁿ ê siang-pêng, lâi kng-i.
<sup>8</sup> Tio̍h ēng pán chòe tôaⁿ, tiong-ng khang-khak;  lóng tio̍h chiàu soaⁿ-téng chí-sī lí ê khoán-sit lâi chòe.
<sup>9</sup> Lí tio̍h chòe hōe-bō͘ ê tiûⁿ;  tiûⁿ ê lâm-bīn ê lâm-sì, tio̍h ēng kè-pháng ê iù-tōe chòe ûi tī chi̍t-pêng, tn̂g chi̍t-pah tiú.
<sup>10</sup> I ê thiāu jī-cha̍p ki, tâng-khū jī-cha̍p ê;  thiāu ê kau kap hoâiⁿ-koaiⁿ, lóng tio̍h ēng gûn chòe i.
<sup>11</sup> Pak-bīn iā tio̍h ū ûi, tn̂g chi̍t-pah tiú;  i ê thiāu jī-cha̍p ki, tâng-khū jī-cha̍p-ê;  thiāu ê kau kap hoâiⁿ-koaiⁿ, lóng tio̍h ēng gûn chòe.
<sup>12</sup> Tiûⁿ ê sai-bīn tio̍h ū ûi, khoah gō͘-cha̍p tiú; ûi ê thiāu cha̍p-ki, khū cha̍p-ê.
<sup>13</sup> Tiûⁿ ê tang-bīn ê tang-sì khoah gō͘-cha̍p tiú.
<sup>14</sup> Mn̂g chit-pêng ê ûi tio̍h cha̍p-gō͘ tiú, ûi ê thiāu saⁿ-ki, khū saⁿ-ê.
<sup>15</sup> pēng tī tē 14 chat.
<sup>16</sup> Tiûⁿ ê mn̂g tio̍h ū mn̂g-lî, khoah jī-cha̍p tiú, tio̍h ēng lâm-sek, chí-sek, chu-âng-sek ê liāu, kap kè-pháng ê iù-tōe, ēng siù-hoe ê kang chòe;  thiāu sì-ki, khū sì-ê.
<sup>17</sup> Tiûⁿ sì-ûi it-chhè ê thiāu, lóng tio̍h ū gûn ê hoâiⁿ-koaiⁿ, gûn ê kau, tâng ê khū.
<sup>18</sup> Tiûⁿ ê tn̂g chi̍t-pah tiú, khoah ta̍k-bīn gō͘-cha̍p tiú, koâiⁿ gō͘ tiú;  ûi tio̍h ēng kè-pháng ê iù-tōe chòe;  i ê khū lóng ēng tâng chòe.
<sup>19</sup> Hōe-bō͘ só͘ ēng ta̍k-hāng ê khì-kū, kap só͘ tèng ê teng, í-ki̍p tiûⁿ-lāi só͘ tèng ê teng, lóng tio̍h ēng tâng chòe.
<sup>20</sup> Lí tio̍h hoan-hù Í-sek-lia̍t lâng, chiong hit-ê ūi-tio̍h beh chiò-kng só͘ khoeh-chheng ê kaⁿ-ná-iû, the̍h-lâi hō͘ lí, hō͘ teng siông-siông tiám-teh.
<sup>21</sup> Tī hōe-bō͘-tiong hoat-kūi-chêng ê tiùⁿ-lî gōa, A-lûn kap i ê kiáⁿ, tùi ê-hng kàu thiⁿ-kng tio̍h tī Iâ-hô-hoa bīn-chêng liāu-lí-i;  sī chòe Í-sek-lia̍t lâng tāi-tāi éng-oán ê lē.

</p></div></div><div class="p_outer"><div class="p_left"> <div class="chap">=== 出埃及記 · 第 28 章 ===</div><p>
<sup>1</sup> 你tio̍h tùi以色列人ê中間，hō͘你ê兄亞倫kap伊hiah-ê kiáⁿ，來你chia，thang做祭司，服事我，就是亞倫，kap亞倫ê kiáⁿ Ná-tap、A-pí-hō͘、Í-lī-a-sat、Í-tha-má。
<sup>2</sup> 你tio̍h kā你ê兄亞倫做聖ê衫，hō͘伊榮光koh súi。
<sup>3</sup> Koh tio̍h吩咐一切心有智慧ê，就是我用智慧ê神所充滿ê人，kā亞倫做衫，分別伊做聖，thang做祭司服事我。
<sup>4</sup> In所tio̍h做ê衫，就是pó͘褂、í-hut-tek、外袍、有花ê內衫、帽、腰帶，in tio̍h kā你ê兄亞倫kap伊ê kiáⁿ做聖ê衫，hō͘伊做祭司來服事我。
<sup>5</sup> In tio̍h用金，kap藍色、紫色、朱紅色ê料，kap幼苧做伊。
<sup>6</sup> In tio̍h用金，kap藍色、紫色、朱紅色ê料，kap過紡ê幼苧，用奇巧ê工做í-hut-tek。
<sup>7</sup> Tio̍h有披肩兩塊，連tī雙pêng，hō͘伊相連。
<sup>8</sup> Í-hut-tek頂面奇巧ê工所chit-ê tòa，tio̍h kap伊同一樣ê做法；hō͘伊相連做一個；用金kap藍色、紫色、朱紅色ê料，以及過紡ê幼苧做ê。
<sup>9</sup> Tio̍h the̍h兩塊紅瑪瑙，tī頂面刻以色列chiah-ê kiáⁿ ê名；
<sup>10</sup> 六個名tī chit塊寶石，其餘六個名tī hit塊寶石，lóng照in出世ê次序。
<sup>11</sup> Tio̍h用刻寶石ê手工，親像刻印，照以色列chiah-ê kiáⁿ ê名，刻chit兩塊寶石，入tī金槽裡。
<sup>12</sup> Tio̍h將chit兩塊寶石，安tī í-hut-tek ê披肩頂，為以色列人做記念石。亞倫tio̍h tī兩個肩頭背in ê名，tī耶和華ê面前，做記念。
<sup>13</sup> Tio̍h用金做兩塊槽。
<sup>14</sup> Koh用好金，親像phah索á，來做兩條鍊á，將chiah-ê phah成ê鍊á，安tī hiah-ê槽裡。
<sup>15</sup> 你tio̍h用奇巧ê工，做一個判斷ê pó͘褂；tio̍h kap í-hut-tek同一樣ê做法；用金kap藍色、紫色、朱紅色ê料以及過紡ê幼苧做伊。
<sup>16</sup> Pó͘褂tio̍h四方，拗(áu)雙重；長一掠，闊一掠。
<sup>17</sup> 你tio̍h入chiah-ê寶石tī伊ê頂面，有寶石四chōa；一chōa是紅寶石、黃玉、赤玉，這是第一chōa。
<sup>18</sup> 第二chōa是綠寶石、藍玉、金剛石。
<sup>19</sup> 第三chōa是紫色ê瑪瑙、白瑪瑙、紫色水晶。
<sup>20</sup> 第四chōa是青玉、紅瑪瑙、碧玉；這lóng tio̍h入tī 金槽內。
<sup>21</sup> Chiah-ê寶石照以色列ê kiáⁿ ê名，共十二塊，親像刻印，每塊刻一個名，為tio̍h十二支派來做伊。
<sup>22</sup> Tio̍h用好金phah鍊á，親像索á，安tī pó͘褂。
<sup>23</sup> Tī pó͘褂tio̍h做兩個金環，將chit兩個環安tī pó͘褂ê雙頭。
<sup>24</sup> Tio̍h將所phah hit兩條金鍊á，連tī pó͘褂雙頭兩個環。
<sup>25</sup> 用所phah兩條鍊á ê雙頭，連tī兩個槽，安tī í-hut-tek披肩ê頭前。
<sup>26</sup> 你tio̍h做兩個金環，hē tī pó͘褂雙頭ê墘(kîⁿ)，近í-hut-tek ǹg內hit-pêng。
<sup>27</sup> Koh tio̍h做兩個金環，安tī í-hut-tek披肩下面ê頭前，óa近相連ê所在，tī í-hut-tek奇巧ê工所織ê帶ê頂面。
<sup>28</sup> In tio̍h用藍色ê幼帶，將pó͘褂ê環kap í-hut-tek ê環縛相連，hō͘伊liâm tī í-hut-tek奇巧ê工所chit-ê帶，hō͘ pó͘褂 kap í-hut-tek無離縫。
<sup>29</sup> 亞倫入聖所ê時，tio̍h將判斷ê pó͘褂所刻以色列ê kiáⁿ ê名，帶tī伊ê胸前，tī耶和華ê面前，常常做記念。
<sup>30</sup> 你tio̍h將O͘-lêng kap Thó͘-bêng，hē tī判斷ê pó͘褂內；亞倫到耶和華面前ê時，hiah-ê tio̍h tī伊ê胸前。亞倫tio̍h tī耶和華ê面前常常將以色列ê判斷掛tī胸前。
<sup>31</sup> 你tio̍h做í-hut-tek內面ê外袍，kui領是藍色ê。
<sup>32</sup> 袍頂面ê對中，tio̍h為tio̍h頭殼留一個領孔；孔ê周圍織領緣，親像戰甲ê領孔，免得破裂。
<sup>33</sup> 袍周圍ê ē-kha-pô͘，tio̍h用藍色、紫色、朱紅色ê料，做石榴(sia̍h-liû)；tī袍周圍，石榴ê中間，tio̍h有金hâm-lêng。
<sup>34</sup> 一粒金hâm-lêng，一粒石榴，tī袍周圍ê ē-kha-pô͘。
<sup>35</sup> 亞倫服事ê時，tio̍h穿伊；伊入聖所到耶和華面前，以及出來ê時，有聲thang聽見，hō͘伊免死。
<sup>36</sup> Tio̍h用好金做一個牌，照刻印ê法度，刻tī伊ê頂面講：做聖歸耶和華。
<sup>37</sup> Tio̍h用一條藍色ê幼帶，將伊縛tī帽頂，就是tī帽ê頭前。
<sup>38</sup> Chit-ê 牌tio̍h tī亞倫ê頭額，hō͘亞倫擔當聖物ê罪，就是以色列人，tī一切聖ê禮物，所分別做聖ê；chit-ê牌tio̍h常常tī伊ê頭額，hō͘ in tī耶和華面前得tio̍h接納。
<sup>39</sup> Tio̍h用幼苧織有chōa ê內衫；tio̍h用幼苧布做帽；koh用繡花ê工，做腰帶。
<sup>40</sup> 你tio̍h kā亞倫chiah-ê kiáⁿ做內衫，做腰帶，做包頭殼ê巾，hō͘ in榮光koh súi。
<sup>41</sup> Tio̍h將chiah-ê kā你ê兄亞倫kap伊ê kiáⁿ穿，koh用油抹in，行設立ê禮，分別in做聖，hō͘ in做祭司來服事我。
<sup>42</sup> Tio̍h kā in做幼苧布ê褲，遮in ê下體；褲tio̍h tùi腰到大腿；
<sup>43</sup> 亞倫kap伊ê kiáⁿ入會幕，á是就近壇，beh tī聖所服事ê時，tio̍h穿伊；免得in擔當罪來死；這是beh kā亞倫kap伊ê後裔做永遠ê例。

</p></div><div class="p_right"><div class="chap">=== 出埃及記 · 第 28 章 ===</div><p>
<sup>1</sup> Lí tio̍h tùi Í-sek-lia̍t lâng ê tiong-kan, hō͘ lí ê hiaⁿ A-lûn kap i hiah-ê kiáⁿ, lâi lí chia, thang chòe chè-si, ho̍k-sāi Góa, chiū-sī A-lûn, kap A-lûn ê kiáⁿ Ná-tap, A-pí-hō͘, Í-lī-a-sat, Í-tha-má.
<sup>2</sup> Lí tio̍h kā lí ê hiaⁿ A-lûn chòe sèng ê saⁿ, hō͘ i êng-kng koh súi.
<sup>3</sup> Koh tio̍h hoan-hù it-chhè sim ū tì-hūi-ê, chiū-sī Góa ēng tì-hūi ê sîn só͘ chhiong-móa ê lâng, kā A-lûn chòe saⁿ, hun-piat i chòe-sèng, thang chòe chè-si ho̍k-sāi Góa.
<sup>4</sup> In só͘ tio̍h chòe ê saⁿ, chiū-sī pó͘-kòa, í-hut-tek, gōa-phàu, ū-hoe ê lāi-saⁿ, bō, io-tòa.  In tio̍h kā lí ê hiaⁿ A-lûn kap i ê kiáⁿ chòe sèng ê saⁿ, hō͘ i chòe chè-si lâi ho̍k-sāi Góa.
<sup>5</sup> In tio̍h ēng kim, kap lâm-sek, chí-sek, chu-âng-sek ê liāu, kap iù-tōe chòe-i.
<sup>6</sup> In tio̍h ēng kim, kap lâm-sek, chí-sek, chu-âng-sek ê liāu, kap kè-pháng ê iù-tōe, ēng kî-khiáu ê kang chòe í-hut-tek.
<sup>7</sup> Tio̍h ū phi-kian nn̄g tè, liân tī siang-pêng, hō͘ i saⁿ-liân.
<sup>8</sup> Í-hut-tek téng-bīn kî-khiáu ê kang só͘ chit-ê tòa, tio̍h kap i tâng chi̍t-iūⁿ ê chòe-hoat;  hō͘ i saⁿ-liân chòe chi̍t-ê;  ēng kim, kap lâm-sek, chí-sek, chu-âng-sek ê liāu, í-ki̍p kè-pháng ê iù-tōe chòe-ê.
<sup>9</sup> Tio̍h the̍h nn̄g tè âng-bé-ló, tī téng-bīn khek Í-sek-lia̍t chiah-ê kiáⁿ ê miâ;
<sup>10</sup> La̍k ê miâ tī chit-tè pó-chio̍h, kî-û la̍k ê miâ tī hit-tè pó-chio̍h, lóng chiàu in chhut-sì ê chhù-sū.
<sup>11</sup> Tio̍h ēng khek pó-chio̍h ê chhiú-kang, chhin-chhiūⁿ khek-ìn, chiàu Í-sek-lia̍t chiah-ê kiáⁿ ê miâ, khek chit nn̄g-tè pó-chio̍h, ji̍p tī kim-chô-ni̍h.
<sup>12</sup> Tio̍h chiong chit nn̄g-tè pó-chio̍h, an tī í-hut-tek ê phi-kian-téng, ūi Í-sek-lia̍t lâng chòe kì-liām-chio̍h.  A-lûn tio̍h tī nn̄g ê keng-thâu pē in ê miâ, tī Iâ-hô-hoa ê bīn-chêng, chòe kì-liām.
<sup>13</sup> Tio̍h ēng kim chòe nn̄g tè chô.
<sup>14</sup> Koh ēng hó-kim, chhin-chhiūⁿ phah soh-á, lâi chòe nn̄g tiâu liān-á, chiong chiah-ê phah-chiâⁿ ê liān-á, an tī hiah-ê chô-ni̍h.
<sup>15</sup> Lí tio̍h ēng kî-khiáu ê kang, chòe chi̍t-ê phòaⁿ-toàn ê pó͘-kòa;  tio̍h kap í-hut-tek tâng chi̍t-iūⁿ ê chòe-hoat;  ēng kim, kap lâm-sek, chí-sek, chu-âng-sek ê liāu í-ki̍p kè-pháng ê iù-tōe chòe-i.
<sup>16</sup> Pó͘-kòa tio̍h sù-hong, áu siang-têng;  tn̂g chi̍t-lia̍h, khoah chi̍t-lia̍h.
<sup>17</sup> Lí tio̍h ji̍p chiah-ê pó-chio̍h tī i ê téng-bīn, ū pó-chio̍h sì-chōa;  chi̍t-chōa sī âng-pó-chio̍h, n̂g-ge̍k, chhiah-ge̍k, che sī tē-it-chōa.
<sup>18</sup> Tē-jī-chōa sī le̍k-pó-chio̍h, lâm-ge̍k, kim-kong-chio̍h.
<sup>19</sup> Tē-saⁿ-chōa sī chí-sek ê bé-ló, pe̍h-bé-ló, chí-sek chúi-chiⁿ.
<sup>20</sup> Tē-sì-chōa sī chhiⁿ-ge̍k, âng-bé-ló, phek-ge̍k;  che lóng tio̍h ji̍p tī kim-chô-lāi.
<sup>21</sup> Chiah-ê pó-chio̍h chiàu Í-sek-lia̍t ê kiáⁿ ê miâ, kiōng cha̍p-jī tè, chhin-chhiūⁿ khek-ìn, múi-tè khek chi̍t ê miâ, ūi-tio̍h cha̍p-jī chi-phài lâi chòe-i.
<sup>22</sup> Tio̍h ēng hó-kim phah liān-á, chhin-chhiūⁿ soh-á, an tī pó͘-kòa.
<sup>23</sup> Tī pó͘-kòa tio̍h chòe nn̄g ê kim-khoân, chiong chit nn̄g ê khoân an tī pó͘-kòa ê siang-thâu.
<sup>24</sup> Tio̍h chiong só͘ phah hit nn̄g tiâu kim liān-á, liân tī pó͘-kòa siang-thâu nn̄g ê khoân.
<sup>25</sup> Ēng só͘ phah nn̄g tiâu liān-á ê siang-thâu, liân tī nn̄g ê chô, an tī í-hut-tek phi-kian ê thâu-chêng.
<sup>26</sup> Lí tio̍h chòe nn̄g ê kim-khoân, hē tī pó͘-kòa siang-thâu ê kîⁿ, kūn í-hut-tek ǹg-lāi hit-pêng.
<sup>27</sup> Koh tio̍h chòe nn̄g ê kim-khoân, an tī í-hut-tek phi-kian ē-bīn ê thâu-chêng, óa-kūn saⁿ-liân ê só͘-chāi, tī í-hut-tek kî-khiáu ê kang só͘ chit-ê tòa ê téng-bīn.
<sup>28</sup> In tio̍h ēng lâm-sek ê iù-tòa, chiong pó͘-kòa ê khoân kap í-hut-tek ê khoân pa̍k saⁿ-liân, hō͘ i liâm tī í-hut-tek kî-khiáu ê kang só͘ chit-ê tòa, hō͘ pó͘-kòa kap í-hut-tek bô lī-phāng.
<sup>29</sup> A-lûn ji̍p sèng-só͘ ê sî, tio̍h chiong phòaⁿ-toàn ê pó͘-kòa só͘ khek Í-sek-lia̍t ê kiáⁿ ê miâ, tòa tī i ê heng-chêng, tī Iâ-hô-hoa ê bīn-chêng, siông-siông chòe kì-liām.
<sup>30</sup> Lí tio̍h chiong O͘-lêng kap Thó͘-bêng, hē tī phòaⁿ-toàn ê pó͘-kòa-lāi;  A-lûn kàu Iâ-hô-hoa bīn-chêng ê sî, hiah-ê tio̍h tī i ê heng-chêng.  A-lûn tio̍h tī Iâ-hô-hoa ê bīn-chêng siông-siông chiong Í-sek-lia̍t ê phòaⁿ-toàn kòa tī heng-chêng.
<sup>31</sup> Lí tio̍h chòe í-hut-tek lāi-bīn ê gōa-phàu, kui-niá sī lâm-sek-ê.
<sup>32</sup> Phàu téng-bīn ê tùi-tiong, tio̍h ūi-tio̍h thâu-khak lâu chi̍t ê niá-khang;  khang ê chiu-ûi chit niá-iān, chhin-chhiūⁿ chiàn-kah ê niá-khang, bián-tit phòa li̍h.
<sup>33</sup> Phàu chiu-ûi ê ē-kha-pô͘, tio̍h ēng lâm-sek, chí-sek, chu-âng-sek ê liāu, chòe sia̍h-liû;  tī phàu chiu-ûi, sia̍h-liû ê tiong-kan, tio̍h ū kim hâm-lêng.
<sup>34</sup> Chi̍t-lia̍p kim hâm-lêng, chi̍t-lia̍p sia̍h-liû, tī phàu chiu-ûi ê ē-kha-pô͘.
<sup>35</sup> A-lûn ho̍k-sāi ê sî, tio̍h chhēng-i;  i ji̍p sèng-só͘ kàu Iâ-hô-hoa bīn-chêng, í-ki̍p chhut-lâi ê sî, ū siaⁿ thang thiaⁿ-kìⁿ, hō͘ i bián sí.
<sup>36</sup> Tio̍h ēng hó-kim chòe chi̍t ê pâi, chiàu khek-ìn ê hoat-tō͘, khek tī i ê téng-bīn kóng, CHÒE-SÈNG KUI IÂ-HÔ-HOA.
<sup>37</sup> Tio̍h ēng chi̍t-tiâu lâm-sek ê iù-tòa, chiong i pa̍k tī bō-téng, chiū-sī tī bō ê thâu-chêng.
<sup>38</sup> Chit-ê pâi tio̍h tī A-lûn ê thâu-hia̍h, hō͘ A-lûn tam-tng sèng-mi̍h ê chōe, chiū-sī Í-sek-lia̍t lâng, tī it-chhè sèng ê lé-mi̍h, só͘ hun-piat chòe-sèng-ê;  chit-ê pâi tio̍h siông-siông tī i ê thâu-hia̍h, hō͘ in tī Iâ-hô-hoa bīn-chêng tit-tio̍h chiap-la̍p.
<sup>39</sup> Tio̍h ēng iù-tōe chit ū-chōa ê lāi-saⁿ;  tio̍h ēng iù-tōe-pò͘ chòe-bō;  koh ēng siù-hoe ê kang, chòe io-tòa.
<sup>40</sup> Lí tio̍h kā A-lûn chiah-ê kiáⁿ chòe lāi-saⁿ, chòe io-tòa, chòe pau thâu-khak ê kun, hō͘ in êng-kng koh súi.
<sup>41</sup> Tio̍h chiong chiah-ê kā lí ê hiaⁿ A-lûn kap i ê kiáⁿ chhēng, koh ēng iû boah-in, kiâⁿ siat-li̍p ê lé, hun-piat in chòe-sèng, hō͘ in chòe chè-si lâi ho̍k-sāi Góa.
<sup>42</sup> Tio̍h kā in chòe iù-tōe-pò͘ ê khò͘, jia in ê ē-thé;  khò͘ tio̍h tùi io kàu tōa-thúi;
<sup>43</sup> A-lûn kap i ê kiáⁿ ji̍p hōe-bō͘, á-sī chiū-kūn tôaⁿ, beh tī sèng-só͘ ho̍k-sāi ê sî, tio̍h chhēng-i;  bián-tit in tam-tng chōe lâi sí;  che sī beh kā A-lûn kap i ê hō͘-è chòe éng-oán ê lē.

</p></div></div><div class="p_outer"><div class="p_left"> <div class="chap">=== 出埃及記 · 第 29 章 ===</div><p>
<sup>1</sup> 你分別in做聖，做祭司服事我，tio̍h án-ni行；取一隻公ê牛á，兩隻無瑕疵公ê綿羊，
<sup>2</sup> koh無酵餅，kap攪(kiáu)油ê無酵餅，kap抹油無酵ê薄餅，lóng tio̍h用好ê麵粉做ê。
<sup>3</sup> chiah-ê餅tio̍h hē tī一腳筐，貯tī筐裡帶來，koh牽hit隻公ê牛kap兩隻公ê綿羊來。
<sup>4</sup> Tio̍h hō͘亞倫kap伊hiah-ê kiáⁿ 到會幕ê門口用水洗in。
<sup>5</sup> Tio̍h the̍h hiah-ê衣服來，將內衫kap í-hut-tek內面ê外袍，kap í-hut-tek，連pó͘褂，kā亞倫穿；也用奇巧ê工所織í-hut-tek ê帶kā伊hâ；
<sup>6</sup> 用帽戴tī伊ê頭殼，將聖ê冕旒tha̍h tī帽ê頂面。
<sup>7</sup> Tio̍h用抹ê油tò tī伊ê頭殼來抹伊。
<sup>8</sup> Tio̍h hō͘伊ê kiáⁿ來，kā in穿內衫。
<sup>9</sup> Koh用帶hâ亞倫kap伊hiah-ê kiáⁿ，kā in包頭殼ê巾；in照永遠ê例得tio̍h祭司ê職；koh tio̍h kā亞倫kap伊hiah-ê kiáⁿ行設立ê禮。
<sup>10</sup> 你tio̍h牽hit隻公ê牛到會幕前；亞倫kap伊hiah-ê kiáⁿ tio̍h按(hōaⁿ)手tī牛ê頭殼頂。
<sup>11</sup> 你tio̍h tī耶和華ê面前，tī會幕ê門口，thâi hit隻牛；
<sup>12</sup> 取伊ê血淡薄，用指頭á抹tī壇ê四角；將血lóng piàⁿ tī壇腳裡。
<sup>13</sup> Tio̍h將一切五臟ê油，kap肝頂ê網紗，kap兩粒腰子，以及腰子ê油，lóng 燒 tī壇頂。
<sup>14</sup> 獨獨牛ê肉，kap伊ê皮，伊ê糞，lóng tio̍h用火燒tī營外；是做贖罪祭。
<sup>15</sup> 你tio̍h牽一隻公ê綿羊來；亞倫kap伊hiah-ê kiáⁿ tio̍h按手tī hit隻羊ê頭殼頂。
<sup>16</sup> Tio̍h thâi hit隻羊，將伊ê血hiù tī壇ê四圍。
<sup>17</sup> Tio̍h將羊切一塊一塊，洗五臟kap腿，lok tī切kui塊ê肉kap頭ê頂面。
<sup>18</sup> Tio̍h將kui隻羊燒tī壇頂，是獻hō͘耶和華ê燒祭；是芳芳ê，用火燒hō͘耶和華ê祭。
<sup>19</sup> 你tio̍h將第二隻公ê綿羊牽來；亞倫kap伊hiah-ê kiáⁿ tio̍h按手tī 羊 ê頭殼頂。
<sup>20</sup> 你tio̍h thâi hit隻羊，取伊ê血淡薄，抹tī亞倫chiàⁿ-pêng ê耳á錘，kap伊chiah-ê kiáⁿ，chiàⁿ-pêng ê耳á錘，koh抹tī in chiàⁿ手ê大pō͘母，kap chiàⁿ腳ê大pō͘母；koh將血hiù tī壇ê四圍。
<sup>21</sup> 你tio̍h 取壇頂ê血淡薄kap抹ê油，hiù tī亞倫kap伊ê衫，koh hiù tī伊ê kiáⁿ kap伊ê kiáⁿ ê衫；伊kap伊ê衫，伊ê kiáⁿ kap伊ê kiáⁿ ê衫，lóng分別做聖。
<sup>22</sup> Koh tio̍h 取hit隻羊ê油，kap伊ê肥ê尾，kap蓋五臟ê油，kap肝頂 ê網紗，兩粒腰子，以及腰子ê油，kap chiàⁿ-pêng ê腿(這是成設立ê禮 ê羊) ；
<sup>23</sup> koh tùi hit-khia hē tī耶和華ê面前貯無酵餅ê筐á內，the̍h一塊餅，一塊攪油ê餅，一塊薄餅；
<sup>24</sup> lóng hē tī亞倫ê手kap伊ê kiáⁿ ê手，搖tī耶和華ê面前，做搖祭。
<sup>25</sup> 你tio̍h tùi in ê手接來，燒tī壇頂燒祭ê頂面，做芳芳tī耶和華ê面前；是用火燒hō͘耶和華ê祭。
<sup>26</sup> 亞倫受設立ê禮所獻公ê羊，你tio̍h取伊ê胸，搖tī耶和華ê面前，做搖祭；這是你ê份額。
<sup>27</sup> 行設立ê禮所獻公ê羊，hit-ê搖祭ê胸kap舉祭ê腿，就是所搖ê，所舉起ê，你tio̍h分別伊做聖，就是屬tī亞倫kap伊hiah-ê kiáⁿ-ê。
<sup>28</sup> 這tio̍h做亞倫kap伊ê kiaⁿ孫tùi以色列人所得tio̍h永遠ê份額；因為是舉祭；tio̍h tùi 以色列人平安祭 ê中間做舉祭；就是in獻hō͘耶和華ê舉祭。
<sup>29</sup> 亞倫ê聖衫tio̍h留hō͘伊後代ê kiaⁿ孫，thang穿伊來受抹油，也穿伊來受設立。
<sup>30</sup> 伊ê kiáⁿ，hit-ê續接伊當祭司ê，ta̍k-pái入會幕，tī聖所服事ê時，tio̍h穿七日久。
<sup>31</sup> 行設立ê禮所獻公ê羊ê肉，你tio̍h tī聖ê所在煮伊。
<sup>32</sup> 亞倫kap伊ê kiáⁿ tio̍h tī會幕ê門口食chit隻羊ê肉kap筐á內ê餅。
<sup>33</sup> In tio̍h食所用來贖罪ê物，hō͘ in擔當職，也分別in做聖；獨獨外人m̄-thang食，因為這是聖物。
<sup>34</sup> Hit-ê行設立ê禮所獻ê肉á是餅，若有留到隔早起ê，你tio̍h將所留ê用火燒伊；m̄-thang食伊，因為是聖ê物。
<sup>35</sup> 你tio̍h照我一切所吩咐ê行tī亞倫kap伊ê kiáⁿ；行設立ê禮tio̍h七日久。
<sup>36</sup> Ta̍k日tio̍h獻公ê牛一隻做贖罪祭；你為壇贖罪ê時就hō͘伊清氣；也tio̍h kā伊抹油，分別伊做聖。
<sup>37</sup> 你tio̍h為壇贖罪七日久，hō͘伊成聖；壇就成做至聖；見若摸tio̍h伊ê lóng分別做聖。
<sup>38</sup> 你所tio̍h獻tī壇裡ê是chiah-ê；就是未滿年ê羊á兩隻，ta̍k日tio̍h獻；
<sup>39</sup> 早起時tio̍h獻一隻；黃昏ê時tio̍h獻hit隻。
<sup>40</sup> 你tio̍h用幼ê麵粉一i-hoat十份ê一，用khoeh好ê油一him四份ê一調和ê，kap一隻羊á相同獻；koh用酒一him四份ê一做灌奠。
<sup>41</sup> Iáu hit隻ê羊á tio̍h tī黃昏ê時來獻，tio̍h照早起時ê素祭kap灌奠ê禮料理伊，做芳芳，用火燒來獻hō͘耶和華ê祭。
<sup>42</sup> 這beh tī耶和華ê面前，tī會幕ê門口，做lín ta̍k世代常常獻ê燒祭；我beh tī-hia kap lín相會，kap你講話。
<sup>43</sup> 我beh tī-hia kap以色列人相會，會幕就beh因為我ê榮光成做聖。
<sup>44</sup> 我beh hō͘會幕kap壇做聖；也beh hō͘亞倫kap伊hiah-ê kiáⁿ做聖，做祭司來服事我。
<sup>45</sup> 我beh tiàm tī以色列人ê中間，做in ê上帝。
<sup>46</sup> In beh知我是耶和華in ê上帝，是chhōa in出埃及地；thang hō͘我tiàm tī in中間；我是耶和華in ê上帝。

</p></div><div class="p_right"><div class="chap">=== 出埃及記 · 第 29 章 ===</div><p>
<sup>1</sup> Lí hun-piat in chòe-sèng, chòe chè-si ho̍k-sāi Góa, tio̍h án-ni kiâⁿ;  chhú chi̍t-chiah kang ê gû-á, nn̄g-chiah bô hâ-chhû kang ê mî-iûⁿ,
<sup>2</sup> koh bô-kàⁿ-piáⁿ, kap kiáu-iû ê bô-kàⁿ-piáⁿ, kap boah-iû bô-kàⁿ ê po̍h-piáⁿ, lóng tio̍h ēng hó ê mī-hún chòe-ê.
<sup>3</sup> Chiah-ê piáⁿ tio̍h hē tī chi̍t kha kheng, tóe tī kheng-ni̍h tòa-lâi, koh khan hit chiah kang ê gû kap nn̄g chiah kang ê mî-iûⁿ lâi.
<sup>4</sup> Tio̍h hō͘ A-lûn kap i hiah-ê kiáⁿ kàu hōe-bō͘ ê mn̂g-kháu ēng chúi sóe in.
<sup>5</sup> Tio̍h the̍h hiah-ê i-ho̍k lâi, chiong lāi-saⁿ kap í-hut-tek lāi-bīn ê gōa-phàu, kap í-hut-tek, liân pó͘-kòa, kā A-lûn chhēng;  iā ēng kî-khá ê kang só͘ chit í-hut-tek ê tòa kā i hâ;
<sup>6</sup> ēng bō tì tī i ê thâu-khak, chiong sèng ê bián-liû tha̍h tī bō ê téng-bīn.
<sup>7</sup> Tio̍h ēng boah ê iû tò tī i ê thâu-khak lâi boah i.
<sup>8</sup> Tio̍h hō͘ i ê kiáⁿ lâi, kā in chhēng lāi-saⁿ.
<sup>9</sup> Koh ēng tòa hâ A-lûn kap i hiah-ê kiáⁿ, kā in pau thâu-khak ê kun;  in chiàu éng-oán ê lē tit-tio̍h chè-si ê chit;  koh tio̍h kā A-lûn kap i hiah-ê kiáⁿ kiâⁿ siat-li̍p ê lé.
<sup>10</sup> Lí tio̍h khan hit chiah kang ê gû kàu hōe-bō͘-chêng;  A-lûn kap i hiah-ê kiáⁿ tio̍h hōaⁿ-chhiú tī gû ê thâu-khak-téng.
<sup>11</sup> Lí tio̍h tī Iâ-hô-hoa ê bīn-chêng, tī hōe-bō͘ ê mn̂g-kháu, thâi hit chiah gû;
<sup>12</sup> chhú i ê huih tām-po̍h, ēng chńg-thâu-á boah tī tôaⁿ ê sì-kak;  chiong huih lóng piàⁿ tī tôaⁿ-kha-ni̍h.
<sup>13</sup> Tio̍h chiong it-chhè ngó͘-chōng ê iû, kap koaⁿ-téng ê bāng-se, kap nn̄g lia̍p io-chí, í-ki̍p io-chí ê iû, lóng sio tī tôaⁿ-téng.
<sup>14</sup> To̍k-to̍k gû ê bah, kap i ê phê, i ê pùn, lóng tio̍h ēng hé sio tī iâⁿ-gōa;  sī chòe sio̍k-chōe-chè.
<sup>15</sup> Lí tio̍h khan chi̍t chiah kang ê mî-iûⁿ lâi;  A-lûn kap i hiah-ê kiáⁿ tio̍h hōaⁿ-chhiú tī hit chiah iûⁿ ê thâu-khak-téng.
<sup>16</sup> Tio̍h thâi hit chiah iûⁿ, chiong i ê huih hiù tī tôaⁿ ê sì-ûi.
<sup>17</sup> Tio̍h chiong iûⁿ chhiat chi̍t-tè chi̍t-tè, sóe ngó͘-chōng kap thúi, lok tī chhiat kui tè ê bah kap thâu ê téng-bīn.
<sup>18</sup> Tio̍h chiong kui chiah iûⁿ sio tī tôaⁿ-téng, sī hiàn hō͘ Iâ-hô-hoa ê sio-chè;  sī phang-phang-ê, ēng hé sio hō͘ Iâ-hô-hoa ê chè.
<sup>19</sup> Lí tio̍h chiong tē-jī chiah kang ê mî-iûⁿ khan-lâi;  A-lûn kap i hiah-ê kiáⁿ tio̍h hōaⁿ-chhiú tī iûⁿ ê thâu-khak-téng.
<sup>20</sup> Lí tio̍h thâi hit chiah iûⁿ, chhú i ê huih tām-po̍h, boah tī A-lûn chiàⁿ-pêng ê hī-á-sûi, kap i chiah-ê kiáⁿ, chiàⁿ-pêng ê hī-á-sûi, koh boah tī in chiàⁿ-chhiú ê tōa-pō͘-bú, kap chiàⁿ-kha ê tōa-pō͘-bú;  koh chiong huih hiù tī tôaⁿ ê sì-ûi.
<sup>21</sup> Lí tio̍h chhú tôaⁿ-téng ê huih tām-po̍h kap boah ê iû, hiù tī A-lûn kap i ê saⁿ, koh hiù tī i ê kiáⁿ kap i ê kiáⁿ ê saⁿ;  i kap i ê saⁿ, i ê kiáⁿ kap i ê kiáⁿ ê saⁿ, lóng hun-piat chòe sèng.
<sup>22</sup> Koh tio̍h chhú hit chiah iûⁿ ê iû, kap i ê pûi ê bé, kap khàm ngó͘-chōng ê iû, kap koaⁿ-téng ê bāng-se, nn̄g lia̍p io-chí, í-ki̍p io-chí ê iû,  kap chiàⁿ-pêng ê thúi (che sī chiâⁿ siat-li̍p ê lé ê iûⁿ);
<sup>23</sup> koh tùi hit-khia hē tī Iâ-hô-hoa ê bīn-chêng tóe bô-kàⁿ-piáⁿ ê kheng-á-lāi, the̍h chi̍t tè piáⁿ, chi̍t tè kiáu-iû ê piáⁿ, chi̍t-tè po̍h-piáⁿ;
<sup>24</sup> lóng hē tī A-lûn ê chhiú kap i ê kiáⁿ ê chhiú, iô tī Iâ-hô-hoa ê bīn-chêng, chòe iô-chè.
<sup>25</sup> Lí tio̍h tùi in ê chhiú chih-lâi, sio tī tôaⁿ-téng sio-chè ê téng-bīn, chòe phang-phang tī Iâ-hô-hoa ê bīn-chêng;  sī ēng hé sio hō͘ Iâ-hô-hoa ê chè.
<sup>26</sup> A-lûn siū siat-li̍p ê lé só͘ hiàn kang ê iûⁿ, lí tio̍h chhú i ê heng, iô tī Iâ-hô-hoa ê bīn-chêng, chòe iô-chè;  che sī lí ê hūn-gia̍h.
<sup>27</sup> Kiâⁿ siat-li̍p ê lé só͘ hiàn kang ê iûⁿ, hit-ê iô-chè ê heng kap kú-chè ê thúi, chiū-sī só͘ iô-ê, só͘ kú-khí-ê, lí tio̍h hun-piat i chòe-sèng, chiū-sī sio̍k tī A-lûn kap i hiah-ê kiáⁿ-ê.
<sup>28</sup> Che tio̍h chòe A-lûn kap i ê kiáⁿ-sun tùi Í-sek-lia̍t lâng só͘ tit-tio̍h éng-oán ê hūn-gia̍h;  in-ūi sī kú-chè;  tio̍h tùi Í-sek-lia̍t lâng pêng-an-chè ê tiong-kan chòe kú-chè;  chiū-sī in hiàn hō͘ Iâ-hô-hoa ê kú-chè.
<sup>29</sup> A-lûn ê sèng-saⁿ tio̍h lâu hō͘ i āu-tāi ê kiáⁿ-sun, thang chhēng i lâi siū boah-iû, iā chhēng i lâi siū siat-li̍p.
<sup>30</sup> I ê kiáⁿ, hit-ê sòa-chiap i tng chè-si ê, ta̍k-pái ji̍p hōe-bō͘, tī sèng-só͘ ho̍k-sāi ê sî, tio̍h chhēng chhit-ji̍t kú.
<sup>31</sup> Kiâⁿ siat-li̍p ê lé só͘ hiàn kang ê iûⁿ ê bah, lí tio̍h tī sèng ê só͘-chāi chú i.
<sup>32</sup> A-lûn kap i ê kiáⁿ tio̍h tī hōe-bō͘ ê mn̂g-kháu chia̍h chit chiah iûⁿ ê bah kap kheng-á-lāi ê piáⁿ.
<sup>33</sup> In tio̍h chia̍h só͘ ēng lâi sio̍k-chōe ê mi̍h, hō͘ in tam-tng chit, iā hun-piat in chòe-sèng;  to̍k-to̍k gōa-lâng m̄-thang chia̍h, in-ūi che sī sèng-mi̍h.
<sup>34</sup> Hit-ê kiâⁿ siat-li̍p ê lé só͘ hiàn ê bah á-sī piáⁿ, nā ū lâu kàu keh chá-khí-ê, lí tio̍h chiong só͘ lâu-ê ēng hé sio i;  m̄-thang chia̍h i, in-ūi sī sèng ê mi̍h.
<sup>35</sup> Lí tio̍h chiàu Góa it-chhè só͘ hoan-hù-ê kiâⁿ tī A-lûn kap i ê kiáⁿ;  kiâⁿ siat-li̍p ê lé tio̍h chhit-ji̍t kú.
<sup>36</sup> Ta̍k-ji̍t tio̍h hiàn kang ê gû chi̍t-chiah chòe sio̍k-chōe-chè;  lí ūi tôaⁿ sio̍k-chōe ê sî chiū hō͘ i chheng-khì;  iā tio̍h kā i boah-iû, hun-piat i chòe-sèng.
<sup>37</sup> Lí tio̍h ūi tôaⁿ sio̍k-chōe chhit-ji̍t kú, hō͘ i chiâⁿ-sèng;  tôaⁿ chiū chiâⁿ chòe chì-sèng;  kìⁿ-nā bong-tio̍h i-ê lóng hun-piat chòe-sèng.
<sup>38</sup> Lí só͘ tio̍h hiàn tī tôaⁿ-ni̍h-ê sī chiah-ê;  chiū-sī bē móa-nî ê iûⁿ-á nn̄g-chiah, ta̍k-ji̍t tio̍h hiàn;
<sup>39</sup> chá-khí-sî tio̍h hiàn chi̍t-chiah;  hông-hun ê sî tio̍h hiàn hit-chiah.
<sup>40</sup> Lí tio̍h ēng iù ê mī-hún chi̍t i-hoat cha̍p-hūn ê chi̍t, ēng khoeh-hó ê iû chi̍t-him sì-hūn ê chi̍t tiau-hô-ê, kap chi̍t chiah iûⁿ-á saⁿ-tâng hiàn;  koh ēng chiú chi̍t-him sì-hūn ê chi̍t chòe koàn-tiān.
<sup>41</sup> Iáu hit chiah-ê iûⁿ-á tio̍h tī hông-hun ê sî lâi hiàn, tio̍h chiàu chá-khí-sî ê sò͘-chè kap koàn-tiān ê lé liāu-lí i, chòe phang-phang, ēng hé sio lâi hiàn hō͘ Iâ-hô-hoa ê chè.
<sup>42</sup> Che beh tī Iâ-hô-hoa ê bīn-chêng, tī hōe-bō͘ ê mn̂g-kháu, chòe lín ta̍k sè-tāi siông-siông hiàn ê sio-chè;  Góa beh tī-hia kap lín siong-hōe, kap lí kóng-ōe.
<sup>43</sup> Góa beh tī-hia kap Í-sek-lia̍t lâng siong-hōe, hōe-bō͘ chiū beh in-ūi Góa ê êng-kng chiâⁿ-chòe sèng.
<sup>44</sup> Góa beh hō͘ hōe-bō͘ kap tôaⁿ chòe-sèng;  iā beh hō͘ A-lûn kap i hiah-ê kiáⁿ chòe-sèng, chòe chè-si lâi ho̍k-sāi Góa.
<sup>45</sup> Góa beh tiàm tī Í-sek-lia̍t lâng ê tiong-kan, chòe in ê Siōng-tè.
<sup>46</sup> In beh chai Góa sī Iâ-hô-hoa in ê Siōng-tè, sī chhōa in chhut Ai-ki̍p tōe;  thang hō͘ Góa tiàm tī in tiong-kan;  Góa sī Iâ-hô-hoa in ê Siōng-tè.

</p></div></div><div class="p_outer"><div class="p_left"> <div class="chap">=== 出埃及記 · 第 30 章 ===</div><p>
<sup>1</sup> 你tio̍h做一座壇，thang燒香；用chō-kiap柴做伊；
<sup>2</sup> 長一肘，闊一肘，款式四方ê；高兩肘；伊hiah-ê角tio̍h kap壇連做一塊。
<sup>3</sup> 壇kap伊ê頂面，kap伊ê四圍，kap伊hiah-ê角，lóng用好金包伊；也tio̍h tī伊ê四圍齒金線。
<sup>4</sup> 你tio̍h做兩個金環安tī齒線ê下面，tio̍h做tī壇ê雙pêng，兩支橫桿ê頂面，chiah-ê環tio̍h做穿kǹg ê路用，thang扛壇。
<sup>5</sup> Tio̍h用chō-kiap柴做kǹg，用金包in。
<sup>6</sup> 你tio̍h用壇hē tī óa近法櫃ê帳籬前，tī法櫃頂施恩所ê頭前，就是我beh kap你相會ê所在。
<sup>7</sup> 亞倫tī壇頂tio̍h燒芳料所做ê香；ta̍k早起伊整頓燈ê時tio̍h燒伊。
<sup>8</sup> 到黃昏亞倫點燈ê時，也tio̍h燒伊；是做lín ta̍k世代常常燒ê香tī耶和華ê面前。
<sup>9</sup> Tī chit-ê壇頂m̄-thang獻別號ê香；也m̄-thang獻燒祭kap素祭；也m̄-thang灌奠tī伊ê頂面。
<sup>10</sup> 亞倫tio̍h一年一pái tī壇頂ê角贖罪；伊一年一pái tio̍h用贖罪祭ê血tī壇頂贖罪；ta̍k世代tio̍h án-ni；chit-ê壇tī耶和華ê面前做至聖。
<sup>11</sup> 耶和華吩咐摩西講：
<sup>12</sup> 你算以色列人ê人額，照in中間所上算ê，你算in ê時，in ta̍k人tio̍h為tio̍h家己ê性命用贖回ê價錢獻hō͘耶和華；免得你算in ê時，tī in中間有災禍。
<sup>13</sup> 見若過去，歸tī hiah-ê上算ê，ta̍k人tio̍h照聖所ê phêng the̍h出半sià-khek-le̍k ê銀；chit半sià-khek-le̍k是獻hō͘耶和華ê；一sià-khek-le̍k是二十個kùi-la̍h。
<sup>14</sup> 見若過去歸tī hiah-ê上算ê，tùi二十歲以上ê，tio̍h將chit-ê獻hō͘耶和華。
<sup>15</sup> 為tio̍h贖回lín ê性命將chit-ê獻hō͘耶和華ê時，好額人m̄-thang出khah-chōe，sòng-hiong人也m̄-thang出khah少；ta̍k人準準出半sià-khek-le̍k。
<sup>16</sup> 你tio̍h tùi以色列人收chit-ê贖回ê銀，做會幕ê路用；thang tī耶和華ê面前，為以色列人做記念，來贖回lín ê性命。
<sup>17</sup> 耶和華吩咐摩西講：
<sup>18</sup> 你tio̍h用銅做洗盪ê盆，伊ê座也tio̍h用銅做，thang用伊洗盪；tio̍h hē伊tī會幕kap壇ê中間；內面tio̍h貯水。
<sup>19</sup> 亞倫kap伊ê kiáⁿ beh tī-hia洗in ê手，in ê腳。
<sup>20</sup> In入會幕，á是就近壇前服事，用火燒祭服事耶和華ê時，tio̍h用水洗，免得死無。
<sup>21</sup> In tio̍h án-ni洗手洗腳，免得死無；這是做in定tio̍h ê例，就是做伊kap伊ê後裔ta̍k世代永遠ê例。
<sup>22</sup> 耶和華koh吩咐摩西講：
<sup>23</sup> 你tio̍h取上品ê香料，就是專ê沒藥，五百sià-khek-le̍k，芳ê肉桂一半，就是兩百五十，芳ê菖蒲(chhiong-pô͘)兩百五十，
<sup>24</sup> 沉香五百，lóng照聖所ê秤(phêng)，kap橄欖油一him。
<sup>25</sup> 你tio̍h用伊做thang抹ê聖油，就是照做芳味ê法調和伊；是beh做thang抹ê聖油。
<sup>26</sup> Tio̍h用chit-ê油抹會幕kap法櫃，
<sup>27</sup> 桌kap桌頂一切ê器具，燈台kap燈台ê器具，以及香壇，
<sup>28</sup> 燒祭ê壇kap伊一切ê器具，洗盪 ê盆kap伊ê 座。
<sup>29</sup> 你tio̍h hō͘ in做聖，hō͘ in成做至聖；見若摸tio̍h伊ê lóng分別做聖。
<sup>30</sup> 你tio̍h用油抹亞倫kap伊hiah-ê kiáⁿ，hō͘ in做聖，thang做祭司來服事我。
<sup>31</sup> 你tio̍h kā以色列人講：chit-ê油 beh做我ê聖油，做抹ê路用，到lín ta̍k世代。
<sup>32</sup> M̄-thang tò tī人ê身軀，也m̄-thang照chit-ê調和ê法做kap一個相親像ê；chit-ê油是聖，lín也tio̍h掠伊做聖。
<sup>33</sup> 見若調和kap chit-ê相親像，á是用伊抹tī外人ê身軀ê，beh tùi伊ê百姓ê中間受剪除。
<sup>34</sup> 耶和華對摩西講：你tio̍h取芳ê香料，就是ná-ta̍t、tí-hê-le̍k、hek-pī-ná；chiah-ê芳芳ê香料，kap清ê乳香，ta̍k樣秤(chhìn)平重；
<sup>35</sup> 你tio̍h用chiah-ê做香，照做芳味ê法來做芳料，用鹽調和，hō͘伊清氣koh聖；
<sup>36</sup> chit-ê香你tio̍h the̍h淡薄，舂hō͘伊真幼，hē tī會幕內法櫃前；我beh tī-hia kap你相會；lín tio̍h掠伊做至聖。
<sup>37</sup> Lín所做ê香m̄-thang照chit-ê調和ê法，為tio̍h家己來做；lín tio̍h掠伊做聖，歸tī耶和華。
<sup>38</sup> 見若做親像chit款ê香，ài beh phīⁿ芳ê，beh tùi伊ê百姓中受剪除。

</p></div><div class="p_right"><div class="chap">=== 出埃及記 · 第 30 章 ===</div><p>
<sup>1</sup> Lí tio̍h chòe chi̍t chō tôaⁿ, thang sio hiuⁿ;  ēng chō-kiap-chhâ chòe i;
<sup>2</sup> tn̂g chi̍t tiú, khoah chi̍t tiú, khoán-sit sù-hong-ê;  koâiⁿ nn̄g tiú; i hiah-ê kak tio̍h kap tôaⁿ liân chòe chi̍t-tè.
<sup>3</sup> Tôaⁿ kap i ê téng-bīn, kap i ê sì-ûi, kap i hiah-ê kak, lóng ēng hó-kim pau-i;  iā tio̍h tī i ê sì-ûi khí kim-sòaⁿ.
<sup>4</sup> Lí tio̍h chòe nn̄g ê kim-khoân an tī khí-sòaⁿ ê ē-bīn, tio̍h chòe tī tôaⁿ ê siang-pêng, nn̄g ki hoâiⁿ-koaiⁿ ê téng-bīn, chiah-ê khoân tio̍h chòe chhng-kǹg ê lō͘-ēng, thang kng tôaⁿ.
<sup>5</sup> Tio̍h ēng chō-kiap-chhâ chòe kǹg, ēng kim pau in.
<sup>6</sup> Lí tio̍h ēng tôaⁿ hē tī óa-kūn hoat-kūi ê tiùⁿ-lî-chêng, tī hoat-kūi téng si-un-só͘ ê thâu-chêng, chiū-sī Góa beh kap lí siong-hōe ê só͘-chāi.
<sup>7</sup> A-lûn tī tôaⁿ-téng tio̍h sio phang-liāu só͘ chòe ê hiuⁿ;  ta̍k chá-khí i chéng-tùn teng ê sî tio̍h sio i.
<sup>8</sup> Kàu hông-hun A-lûn tiám-teng ê sî, iā tio̍h sio i;  sī chòe lín ta̍k sè-tāi siông-siông sio ê hiuⁿ tī Iâ-hô-hoa ê bīn-chêng.
<sup>9</sup> Tī chit-ê tôaⁿ-téng m̄-thang hiàn pa̍t-hō ê hiuⁿ;  iā m̄-thang hiàn sio-chè kap sò͘-chè;  iā m̄-thang koàn-tiān tī i ê téng-bīn.
<sup>10</sup> A-lûn tio̍h chi̍t-nî chi̍t-pái tī tôaⁿ-téng ê kak sio̍k-chōe;  i chi̍t-nî chi̍t-pái tio̍h ēng sio̍k-chōe-chè ê huih tī tôaⁿ-téng sio̍k-chōe;  ta̍k sè-tāi tio̍h án-ni;  chit-ê tôaⁿ tī Iâ-hô-hoa ê bīn-chêng chòe chì-sèng.
<sup>11</sup> Iâ-hô-hoa hoan-hù Mô͘-se kóng,
<sup>12</sup> Lí sǹg Í-sek-lia̍t lâng ê lâng-gia̍h, chiàu in tiong-kan só͘ chiūⁿ-sǹg-ê, lí sǹg in ê sî, in ta̍k-lâng tio̍h ūi-tio̍h ka-kī ê sìⁿ-miā ēng sio̍k-hôe ê kè-chîⁿ hiàn hō͘ Iâ-hô-hoa;  bián-tit lí sǹg in ê sî, tī in tiong-kan ū chai-ē.
<sup>13</sup> Kìⁿ-nā kè-khì, kui tī hiah-ê chiūⁿ-sǹg-ê, ta̍k-lâng tio̍h chiàu sèng-só͘ ê phêng the̍h-chhut pòaⁿ sià-khek-le̍k ê gûn;  chit pòaⁿ sià-khek-le̍k sī hiàn hō͘ Iâ-hô-hoa ê;  chi̍t sià-khek-le̍k sī jī-cha̍p ê kùi-la̍h.
<sup>14</sup> Kìⁿ-nā kè-khì kui tī hiah-ê chiūⁿ-sǹg-ê, tùi jī-cha̍p hè í-chiūⁿ ê, tio̍h chiong chit-ê hiàn hō͘ Iâ-hô-hoa.
<sup>15</sup> Ūi-tio̍h sio̍k-hôe lín ê sìⁿ-miā chiong chit-ê hiàn hō͘ Iâ-hô-hoa ê sî, hó-gia̍h lâng m̄-thang chhut khah-chōe, sòng-hiong lâng iā m̄-thang chhut khah-chió;  ta̍k-lâng chún-chún chhut pòaⁿ sià-khek-le̍k.
<sup>16</sup> Lí tio̍h tùi Í-sek-lia̍t lâng siu chit-ê sio̍k-hôe ê gûn, chòe hōe-bō͘ ê lō͘-ēng;  thang tī Iâ-hô-hoa ê bīn-chêng, ūi Í-sek-lia̍t lâng chòe kì-liām, lâi sio̍k-hôe lín ê sìⁿ-miā.
<sup>17</sup> Iâ-hô-hoa hoan-hù Mô͘-se kóng,
<sup>18</sup> Lí tio̍h ēng tâng chòe sóe-tn̄g ê phûn, i ê chō iā tio̍h ēng tâng chòe, thang ēng i sóe-tn̄g;  tio̍h hē i tī hōe-bō͘ kap tôaⁿ ê tiong-kan;  lāi-bīn tio̍h tóe chúi.
<sup>19</sup> A-lûn kap i ê kiáⁿ beh tī-hia sóe in ê chhiú, in ê kha.
<sup>20</sup> In ji̍p hōe-bō͘, á-sī chiū-kūn tôaⁿ-chêng ho̍k-sāi, ēng hé sio-chè ho̍k-sāi Iâ-hô-hoa ê sî, tio̍h ēng chúi sóe, bián-tit sí-bô.
<sup>21</sup> In tio̍h án-ni sóe-chhiú sóe-kha, bián-tit sí-bô;  che sī chòe in tiāⁿ-tio̍h ê lē, chiū-sī chòe i kap i ê hō͘-è ta̍k sè-tāi éng-oán ê lē.
<sup>22</sup> Iâ-hô-hoa koh hoan-hù Mô͘-se kóng,
<sup>23</sup> Lí tio̍h chhú siōng-phín ê hiuⁿ-liāu, chiū-sī choan ê bu̍t-io̍h, gō͘-pah sià-khek-le̍k, phang ê jio̍k-kùi chi̍t-pòaⁿ, chiū-sī nn̄g-pah gō͘-cha̍p, phang ê chhiong-pô͘ nn̄g-pah gō͘-cha̍p,
<sup>24</sup> tîm-hiuⁿ gō͘-pah, lóng chiàu sèng-só͘ ê phêng, kap kaⁿ-ná-iû chi̍t-him.
<sup>25</sup> Lí tio̍h ēng i chòe thang boah ê sèng-iû, chiū-sī chiàu chòe phang-bī ê hoat tiau-hô i;  sī beh chòe thang boah ê sèng-iû.
<sup>26</sup> Tio̍h ēng chit-ê iû boah hōe-bō͘ kap hoat-kūi,
<sup>27</sup> toh kap toh-téng it-chhè ê khì-kū, teng-tâi kap teng-tâi ê khì-kū, í-ki̍p hiuⁿ-tôaⁿ,
<sup>28</sup> sio-chè ê tôaⁿ kap i it-chhè ê khì-kū, sóe-tn̄g ê phûn kap i ê chō.
<sup>29</sup> Lí tio̍h hō͘ in chòe-sèng, hō͘ in chiâⁿ-chòe chì-sèng;  kìⁿ-nā bong-tio̍h i-ê lóng hun-piat chòe-sèng.
<sup>30</sup> Lí tio̍h ēng iû boah A-lûn kap i hiah-ê kiáⁿ, hō͘ in chòe-sèng, thang chòe chè-si lâi ho̍k-sāi Góa.
<sup>31</sup> Lí tio̍h kā Í-sek-lia̍t lâng kóng, Chit-ê iû beh chòe Góa ê sèng-iû, chòe boah ê lō͘-ēng, kàu lín ta̍k sè-tāi.
<sup>32</sup> M̄-thang tò tī lâng ê seng-khu, iā m̄-thang chiàu chit-ê tiau-hô ê hoat chòe kap chi̍t-ê saⁿ chhin-chhiūⁿ ê;  chit-ê iû sī sèng, lín iā tio̍h lia̍h i chòe-sèng.
<sup>33</sup> Kìⁿ-nā tiau-hô kap chit-ê saⁿ chhin-chhiūⁿ, á-sī ēng i boah tī gōa-lâng ê seng-khu ê, beh tùi i ê peh-sìⁿ ê tiong-kan siū chián-tû.
<sup>34</sup> Iâ-hô-hoa tùi Mô͘-se kóng, Lí tio̍h chhú phang ê hiuⁿ-liāu, chiū-sī ná-ta̍t, tí-hê-le̍k, hek-pī-ná;  chiah-ê phang-phang ê hiuⁿ-liāu, kap chheng ê jú-hiuⁿ, ta̍k-iūⁿ chhìn pîⁿ-tāng;
<sup>35</sup> lí tio̍h ēng chiah-ê chòe hiuⁿ, chiàu chòe phang-bī ê hoat lâi chòe phang-liāu, ēng iâm tiau-hô, hō͘ i chheng-khì koh sèng;
<sup>36</sup> chit-ê hiuⁿ lí tio̍h the̍h tām-po̍h, cheng hō͘ i chin iù, hē tī hōe-bō͘-lāi hoat-kūi chêng;  Góa beh tī-hia kap lí siong-hōe;  lín tio̍h lia̍h i chòe chì-sèng.
<sup>37</sup> Lín só͘ chòe ê hiuⁿ m̄-thang chiàu chit-ê tiau-hô ê hoat, ūi-tio̍h ka-kī lâi chòe;  lín tio̍h lia̍h i chòe-sèng, kui tī Iâ-hô-hoa.
<sup>38</sup> Kìⁿ-nā chòe chhin-chhiūⁿ chit-khoán ê hiuⁿ, ài beh phīⁿ-phang ê, beh tùi i ê peh-sìⁿ-tiong siū chián-tû.

</p></div></div><div class="p_outer"><div class="p_left"> <div class="chap">=== 出埃及記 · 第 31 章 ===</div><p>
<sup>1</sup> 耶和華對摩西講：
<sup>2</sup> 看ah，猶大支派，Hō͘-jíⁿ ê孫，O͘-lī ê kiáⁿ、Pí-sat-lia̍t，我已經指名來召伊；
<sup>3</sup> 我用上帝ê神充滿伊，hō͘伊有智慧，有聰明，有知識，能做ta̍k樣ê工；
<sup>4</sup> 能想出奇巧ê工，來做金、銀、銅，hiah-ê物；
<sup>5</sup> 也能刻寶石來入伊；也能刻柴，能做ta̍k樣奇巧ê工。
<sup>6</sup> 我也派Tàn ê支派，A-hi-sat-boat ê kiáⁿ，A-hô-lī-a-pek，kap伊相kap做；見若心內有智慧ê，我koh賞賜智慧tī in ê心，hō͘ in能做我一切所吩咐你ê；
<sup>7</sup> 就是會幕、法櫃，kap hit頂面ê施恩所，以及布棚一切ê器具，
<sup>8</sup> 桌kap桌頂ê器具，好金ê燈台kap伊一切ê器具，
<sup>9</sup> 以及香壇，燒祭ê壇kap伊一切ê器具，以及洗盪 ê盆kap伊ê座；
<sup>10</sup> 精工ê衣服，祭司亞倫ê聖衫kap伊ê kiáⁿ ê衫，hō͘ in做祭司來服事；
<sup>11</sup> thang抹ê油，以及聖所所用芳料ê香；照我一切所命令你ê，in tio̍h做。
<sup>12</sup> 耶和華吩咐摩西講：
<sup>13</sup> 你tio̍h吩咐以色列人講：Lín的確tio̍h守我hiah-ê安歇日；因為這是我kap lín ê中間ê證據，到tī lín ta̍k世代，hō͘ lín知我就是耶和華，hō͘ lín成聖ê。
<sup>14</sup> 所以lín tio̍h守安歇日，因為是lín ê聖日，見若犯tio̍h chit日ê，tio̍h hō͘伊死；凡若tī chit日做工ê，tio̍h tùi伊ê百姓中受剪除。
<sup>15</sup> 六日tio̍h做工，獨獨第七日是安歇ê大日，是耶和華ê聖日；凡若tī安歇日做工ê，的確tio̍h hō͘伊死。
<sup>16</sup> 所以以色列人tio̍h守安歇日，代代謹慎chit-ê安歇日，做永遠ê約。
<sup>17</sup> 這是我kap以色列人中間永遠ê證據；因為六日內耶和華創造天地，第七日就歇睏來清閒。
<sup>18</sup> 耶和華tī西奈山kap摩西講話明白，就將兩塊約碑hō͘伊，是上帝用指頭á寫ê石碑。

</p></div><div class="p_right"><div class="chap">=== 出埃及記 · 第 31 章 ===</div><p>
<sup>1</sup> Iâ-hô-hoa tùi Mô͘-se kóng,
<sup>2</sup> Khòaⁿ ah, Iû-tāi chi-phài, Hō͘-jíⁿ ê sun, O͘-lī ê kiáⁿ, Pí-sat-lia̍t, Góa í-keng chí-miâ lâi tiàu i;
<sup>3</sup> Góa ēng Siōng-tè ê sîn chhiong-móa i, hō͘ i ū tì-hūi, ū chhang-miâ, ū chai-bat, ōe chòe ta̍k-iūⁿ ê kang;
<sup>4</sup> ōe siūⁿ-chhut kî-khiáu ê kang, lâi chòe kim, gûn, tâng, hiah-ê mi̍h;
<sup>5</sup> iā ōe khek pó-chio̍h lâi ji̍p i;  iā ōe khek chhâ, ōe chòe ta̍k-iūⁿ kî-khiáu ê kang.
<sup>6</sup> Góa iā phài Tàn ê chi-phài, A-hi-sat-boat ê kiáⁿ, A-hô-lī-a-pek, kap i saⁿ-kap chòe;  kìⁿ-nā sim-lāi ū tì-hūi ê, Góa koh siúⁿ-sù tì-hūi tī in ê sim, hō͘ in ōe chòe Góa it-chhè só͘ hoan-hù lí ê;
<sup>7</sup> chiū-sī hōe-bō͘, hoat-kūi, kaphit téng-bīn ê si-un-só͘, í-ki̍p pò͘-pîⁿ it-chhè ê khì-kū,
<sup>8</sup> toh kap toh-téng ê khì-kū, hó-kim ê teng-tâi kap i it-chhè ê khì-kū,
<sup>9</sup> í-ki̍p hiuⁿ-tôaⁿ, sio-chè ê tôaⁿ kap i it-chhè ê khì-kū, í-ki̍p sóe-tn̄g ê phûn kap i ê chō;
<sup>10</sup> cheng-kong ê i-ho̍k, chè-si A-lûn ê sèng-saⁿ kap i ê kiáⁿ ê saⁿ, hō͘ in chòe chè-si lâi ho̍k-sāi;
<sup>11</sup> thang boah ê iû, í-ki̍p sèng-só͘ só͘ ēng phang-liāu ê hiuⁿ;  chiàu Góa it-chhè só͘ bēng-lēng lí ê, in tio̍h chòe.
<sup>12</sup> Iâ-hô-hoa hoan-hù Mô͘-se kóng,
<sup>13</sup> Lí tio̍h hoan-hù Í-sek-lia̍t lâng kóng, Lín tek-khak tio̍h siú Góa hiah-ê an-hioh-ji̍t;  in-ūi che sī Góa kap lín ê tiong-kan ê chèng-kù, kàu tī lín ta̍k sè-tāi, hō͘ lín chai Góa chiū-sī Iâ-hô-hoa, hō͘ lín chiâⁿ-sèng ê.
<sup>14</sup> Só͘-í lín tio̍h siú an-hioh-ji̍t, in-ūi sī lín ê sèng-ji̍t, kìⁿ-nā hoān-tio̍h chit-ji̍t-ê, tio̍h hō͘ i sí;  hoān-nā tī chit-ji̍t chòe kang-ê, tio̍h tùi i ê peh-sìⁿ-tiong siū chián-tû.
<sup>15</sup> La̍k-ji̍t tio̍h chòe-kang, to̍k-to̍k tē-chhit ji̍t sī an-hioh ê tōa-ji̍t, sī Iâ-hô-hoa ê sèng-ji̍t;  hoān-nā tī an-hioh-ji̍t chòe-kang-ê, tek-khak tio̍h hō͘ i sí.
<sup>16</sup> Só͘-í Í-sek-lia̍t lâng tio̍h siú an-hioh-ji̍t, tāi-tāi kín-sīn chit-ê an-hioh-ji̍t, chòe éng-oán ê iok.
<sup>17</sup> Che sī Góa kap Í-sek-lia̍t lâng tiong-kan éng-oán ê chèng-kù;  in-ūi la̍k-ji̍t-lāi Iâ-hô-hoa chhòng-chō thiⁿ tōe, tē-chhit ji̍t chiū hioh-khùn lâi chheng-êng.
<sup>18</sup> Iâ-hô-hoa tī Se-nái soaⁿ kap Mô͘-se kóng-ōe bêng-pe̍k, chiū chiong nn̄g tè iok-pi hō͘-i, sī Siōng-tè ēng chńg-thâu-á siá ê chio̍h-pi.

</p></div></div><div class="p_outer"><div class="p_left"> <div class="chap">=== 出埃及記 · 第 32 章 ===</div><p>
<sup>1</sup> 百姓看見摩西延chhiân無落山，百姓就聚集到亞倫hia，對伊講，起來，kā阮妝上帝，thang行tī阮ê頭前；因為hit-ê摩西，就是chhōa阮tùi埃及地出來，hit-ê人，阮m̄知伊tú-tio̍h甚麼。
<sup>2</sup> 亞倫對in講：Lín ê bó͘，lín ê kiáⁿ，cha-bó͘-kiáⁿ，耳á所掛ê金環，pak伊，the̍h來hō͘我。
<sup>3</sup> 百姓就lóng pak in耳á裡ê金環，the̍h來hō͘亞倫。
<sup>4</sup> 亞倫tùi in ê手接來，鑄一隻牛á，用chhiàm刀á雕刻伊；in就講：以色列ah，這是你ê上帝，chhōa你出埃及地ê。
<sup>5</sup> 亞倫看了，就tī牛á ê面前起壇；亞倫koh宣布講：明á日tio̍h守節服事耶和華。
<sup>6</sup> 隔日清早，in起來，獻燒祭kap平安祭；百姓就坐teh lim食，起來kún笑。
<sup>7</sup> 耶和華對摩西講：去ah，你落去；因為你ê百姓，就是tùi埃及地chhōa出來ê，已經敗壞家己。
<sup>8</sup> In緊緊離開我所吩咐in ê路，為家己鑄成一隻牛á，跪拜伊，獻祭伊，講：以色列ah，這就是chhōa你出埃及地ê上帝。
<sup>9</sup> 耶和華對摩西講：我看chit-ê百姓，看ah，是頷頸硬ê百姓。
<sup>10</sup> 你taⁿ chhut-chāi我，我beh大受氣in，滅無in；用你成做大國。
<sup>11</sup> 摩西就對伊ê上帝耶和華求情講：耶和華ah，你啥事大受氣你ê百姓ah，是你用大氣力大權能ê手，tùi埃及地chhōa出來ê？
<sup>12</sup> 啥事hō͘埃及人有話講：伊chhōa in出去，是beh害in，害死in tī山中，tùi地上除滅in？求你回心轉(tńg)意，soah你ê大受氣，無降災禍hō͘你ê百姓。
<sup>13</sup> 記念你ê奴僕亞伯拉罕、以撒、以色列，你bat kí家己對in chiù-chōa講：我beh hō͘ lín ê後裔親像天頂ê星hiah-chōe；koh我所講chit-ê全地，我beh賞賜lín ê後裔，beh做in永遠ê業。
<sup>14</sup> Tùi án-ni，耶和華退悔，無降落伊前所講ê災禍，hō͘伊ê百姓。
<sup>15</sup> 摩西oa̍t-tńg身落山，手the̍h兩塊約碑，chiah-ê碑兩面lóng有寫；chit面hit面lóng有寫字。
<sup>16</sup> 碑是上帝做ê，字是上帝寫ê，刻tī碑裡。
<sup>17</sup> 約書亞一下聽見百姓喊譁(hán-hōa)ê聲，就對摩西講：Tī營中有交戰ê聲。
<sup>18</sup> 伊講：我所聽見m̄是thâi贏得勝ê聲，也m̄是thâi輸喉叫ê聲，就是唱歌ê聲。
<sup>19</sup> 行近營盤，看見牛á，koh看見人teh跳舞，摩西就大受氣，tùi伊ê手hiat兩塊石碑，折tī山腳。
<sup>20</sup> Koh將in所鑄ê牛á，用火燒，研做粉，掖tī水面，hō͘以色列人lim伊。
<sup>21</sup> 摩西對亞倫講：chit-ê百姓對你做甚麼，你chiah hō͘ in陷落重罪？
<sup>22</sup> 亞倫講：我ê主莫得大受氣；chiah-ê百姓決意做pháiⁿ，是你所知ê。
<sup>23</sup> In對我講，你kā阮妝上帝，thang行tī阮ê頭前，因為hit-ê摩西，就是chhōa阮tùi埃及地出來，hit-ê人，阮m̄知伊tú-tio̍h甚麼。
<sup>24</sup> 我對in講：見若有金ê，pak起來；in將金hō͘我，我hiat伊tī火裡，chit隻牛á就出來。
<sup>25</sup> 摩西看見百姓放縱，因為亞倫放chhut-chāi in，hō͘ in tī對敵ê中間受譏刺，
<sup>26</sup> 摩西khiā tī營盤ê門，講：Chī-chūi óa耶和華ê，thang來我chia；利未人就lóng聚集tī伊hia。
<sup>27</sup> 伊對in講：耶和華以色列ê上帝án-ni講：Lín ta̍k人tio̍h插刀tī大腿裡，往來tī營中，tùi chit-ê門到hit-ê門，ta̍k人thâi死伊ê兄弟，kap伊ê同伴，以及伊ê厝邊。
<sup>28</sup> 利未人照摩西ê話行；hit日百姓中死ê約略三千人。
<sup>29</sup> 摩西講：Lín獻家己hō͘耶和華，ta̍k人攻擊伊ê kiáⁿ，伊ê兄弟，今á日得tio̍h伊賜福lín。
<sup>30</sup> 隔日摩西對百姓講：Lín有犯重罪，我taⁿ beh上去耶和華hia，kiám-chhái thang kā lín贖罪。
<sup>31</sup> 摩西倒tńg 到耶和華hia講：Ai-ah，chit-ê百姓犯重罪，為家己做金ê上帝(=神明)。
<sup>32</sup> Taⁿ你若beh赦免in ê罪；若m̄，求你tùi你所寫ê冊，擦去我ê名。
<sup>33</sup> 耶和華對摩西講：甚麼人得罪我就tùi我ê冊擦伊ê名。
<sup>34</sup> Taⁿ你去chhōa chit-ê百姓去我所kā你講ê所在；看ah，我ê使者beh行tī你ê頭前；獨獨到我辦罪ê日，我beh辦in ê罪。
<sup>35</sup> 耶和華降災禍hō͘百姓，因為in造牛á，就是亞倫所造ê。

</p></div><div class="p_right"><div class="chap">=== 出埃及記 · 第 32 章 ===</div><p>
<sup>1</sup> Peh-sìⁿ khòaⁿ-kìⁿ Mô͘-se iân-chhiân bô lo̍h soaⁿ, peh-sìⁿ chiū chū-chi̍p kàu A-lûn hia, tùi i kóng, Khí-lâi, kā goán chng siōng-tè, thang kiâⁿ tī goán ê thâu-chêng;  in-ūi hit-ê Mô͘-se, chiū-sī chhōa goán tùi Ai-ki̍p tōe chhut-lâi, hit-ê lâng, goán m̄-chai i tú-tio̍h sím-mi̍h.
<sup>2</sup> A-lûn tùi in kóng, Lín ê bó͘, lín ê kiáⁿ, cha-bó͘-kiáⁿ, hī-á só͘ kòa ê kim khoân, pak i, the̍h-lâi hō͘ góa.
<sup>3</sup> Peh-sìⁿ chiū lóng pak in hī-á-ni̍h ê kim-khoân, the̍h lâi hō͘ A-lûn.
<sup>4</sup> A-lûn tùi in ê chhiú chih-lâi, chù chi̍t chiah gû-á, ēng chhiàm-to-á tiau-khek-i;  in chiū kóng, Í-sek-lia̍t ah, che sī lí ê siōng-tè, chhōa lí chhut Ai-ki̍p tōe ê.
<sup>5</sup> A-lûn khòaⁿ-liáu, chiū tī gû-á ê bīn-chêng khí-tôaⁿ;  A-lûn koh soan-pò͘ kóng, Bîn-á-ji̍t tio̍h siú-choeh ho̍k-sāi Iâ-hô-hoa.
<sup>6</sup> Keh ji̍t chheng-chá, in khí-lâi, hiàn sio-chè kap pêng-an-chè;  peh-sìⁿ chiū chē-teh lim-chia̍h, khí-lâi kún-chhiò.
<sup>7</sup> Iâ-hô-hoa tùi Mô͘-se kóng, Khì ah, lí lo̍h-khì;  in-ūi lí ê peh-sìⁿ, chiū-sī tùi Ai-ki̍p tōe chhōa chhut-lâi ê, í-keng pāi-hoāi ka-kī.
<sup>8</sup> In kín-kín lī-khui Góa só͘ hoan-hù in ê lō͘, ūi ka-kī chù-chiâⁿ chi̍t chiah gû-á, kūi-pài-i, hiàn-chè-i, kóng, Í-sek-lia̍t ah, che chiū-sī chhōa lí chhut Ai-ki̍p tōe ê siōng-tè.
<sup>9</sup> Iâ-hô-hoa tùi Mô͘-se kóng, Góa khòaⁿ chit-ê peh-sìⁿ, khòaⁿ ah, sī ām-kún ngī ê peh-sìⁿ.
<sup>10</sup> Lí taⁿ chhut-chāi Góa, Góa beh tōa siū-khì in, bia̍t-bô in;  ēng lí chiâⁿ-chòe tōa-kok.
<sup>11</sup> Mô͘-se chiū tùi i ê Siōng-tè Iâ-hô-hoa kiû-chêng kóng, Iâ-hô-hoa ah, Lí siáⁿ-sū tōa siū-khì Lí ê peh-sìⁿ ah, sī Lí ēng tōa khùi-la̍t tōa koân-lêng ê chhiú, tùi Ai-ki̍p tōe chhōa chhut-lâi-ê?
<sup>12</sup> Siáⁿ-sū hō͘ Ai-ki̍p lâng ū ōe kóng, I chhōa in chhut-khì, sī beh hāi-in, hāi-sí in tī soaⁿ-tiong, tùi tōe-chiūⁿ tû-bia̍t in?  kiû Lí hê-sim tńg-ì, soah Lí ê tōa siū-khì, bô kàng chai-ē hō͘ Lí ê peh-sìⁿ.
<sup>13</sup> Kì-liām Lí ê lô͘-po̍k A-pek-la̍h-hán, Í-sat, Í-sek-lia̍t, Lí bat kí ka-kī tùi in chiù-chōa kóng, Góa beh hō͘ lín ê hō͘-è chhin-chhiūⁿ thiⁿ-téng ê chhiⁿ hiah-chōe;  koh Góa só͘ kóng chit-ê choân-tōe, Góa beh siúⁿ-sù lín ê hō͘-è, beh chòe in éng-oán ê gia̍p.
<sup>14</sup> Tùi án-ni Iâ-hô-hoa thè-hóe, bô kàng-lo̍h I chêng só͘ kóng ê chai-ē, hō͘ I ê peh-sìⁿ.
<sup>15</sup> Mô͘-se oa̍t-tńg-sin lo̍h soaⁿ, chhiú the̍h nn̄g tè iok-pi, chiah-ê pi nn̄g-bīn lóng ū siá;  chit-bīn hit-bīn lóng ū siá-jī.
<sup>16</sup> Pi sī Siōng-tè chòe-ê, jī sī Siōng-tè siá-ê, khek tī pi-ni̍h.
<sup>17</sup> Iok-su-a chi̍t-ē thiaⁿ-kìⁿ peh-sìⁿ hán-hōa ê siaⁿ, chiū tùi Mô͘-se kóng, Tī iâⁿ-tiong ū kau-chiàn ê siaⁿ.
<sup>18</sup> I kóng, Góa só͘ thiaⁿ-kìⁿ m̄-sī thâi-iâⁿ tek-sèng ê siaⁿ, iā m̄-sī thâi-su âu-kiò ê siaⁿ, chiū-sī chhiùⁿ-koa ê siaⁿ.
<sup>19</sup> Kiâⁿ kūn iâⁿ-pôaⁿ, khòaⁿ-kìⁿ gû-á, koh khòaⁿ-kìⁿ lâng teh thiàu-bú, Mô͘-se chiū tōa siū-khì, tùi i ê chhiú hiat nn̄g tè chio̍h-pi, chi̍h tī soaⁿ-kha.
<sup>20</sup> Koh chiong in só͘ chù ê gû-á, ēng hé sio, géng chòe hún, iā tī chúi-bīn, hō͘ Í-sek-lia̍t lâng lim-i.
<sup>21</sup> Mô͘-se tùi A-lûn kóng, Chit-ê peh-sìⁿ tùi lí chòe sím-mi̍h, lí chiah hō͘ in hām-lo̍h tāng-chōe?
<sup>22</sup> A-lûn kóng, Góa ê chú bo̍h-tit tōa siū-khì;  chiah-ê peh-sìⁿ koat-ì chòe pháiⁿ, sī lí só͘ chai-ê.
<sup>23</sup> In tùi góa kóng, Lí kā goán chng siōng-tè, thang kiâⁿ tī goán ê thâu-chêng, in-ūi hit-ê Mô͘-se, chiū-sī chhōa goán tùi Ai-ki̍p tōe chhut-lâi, hit-ê lâng, goán m̄ chai i tú-tio̍h sím-mi̍h.
<sup>24</sup> Góa tùi in kóng, Kìⁿ-nā ū kim-ê, pak-khí-lâi;  in chiong kim hō͘ góa, góa hiat i tī hé-ni̍h, chit chiah gû-á chiū chhut-lâi.
<sup>25</sup> Mô͘-se khòaⁿ-kìⁿ peh-sìⁿ hòng-chhiòng, in-ūi A-lûn pàng chhut-chāi in, hō͘ in tī tùi-te̍k ê tiong-kan siū ki-chhì,
<sup>26</sup> Mô͘-se khiā tī iâⁿ-pôaⁿ ê mn̂g, kóng, Chī-chūi óa Iâ-hô-hoa-ê, thang lâi góa chia;  Lī-bī lâng chiū lóng chū-chi̍p tī i hia.
<sup>27</sup> I tùi in kóng, Iâ-hô-hoa Í-sek-lia̍t ê Siōng-tè án-ni kóng, Lín ta̍k-lâng tio̍h chhah to tī tōa-thúi-ni̍h, óng-lâi tī iâⁿ-tiong, tùi chit-ê mn̂g kàu hit-ê mn̂g, ta̍k-lâng thâi-sí i ê hiaⁿ-tī, kap i ê tâng-phōaⁿ, í-ki̍p i ê chhù-piⁿ.
<sup>28</sup> Lī-bī lâng chiàu Mô͘-se ê ōe kiâⁿ;  hit-ji̍t peh-sìⁿ-tiong sí-ê iok-lio̍k saⁿ-chheng lâng.
<sup>29</sup> Mô͘-se kóng, Lín hiàn ka-kī hō͘ Iâ-hô-hoa, ta̍k-lâng kong-kek i ê kiáⁿ, i ê hiaⁿ-tī , kin-á-ji̍t tit-tio̍h I sù-hok lín.
<sup>30</sup> Keh-ji̍t Mô͘-se tùi peh-sìⁿ kóng, Lín ū hoān tāng-chōe, góa taⁿ beh chiūⁿ-khì Iâ-hô-hoa hia, kiám-chhái thang kā lín sio̍k-chōe.
<sup>31</sup> Mô͘-se tò-tńg kàu Iâ-hô-hoa hia kóng, Ai-ah, chit-ê peh-sìⁿ hoān tāng-chōe, ūi ka-kī chòe kim ê siōng-tè.
<sup>32</sup> Taⁿ Lí nā beh sià-bián in ê chōe;  nā m̄, kiû Lí tùi Lí só͘ siá ê chheh, chhat-khì góa ê miâ.
<sup>33</sup> Iâ-hô-hoa tùi Mô͘-se kóng, Sím-mi̍h lâng tek-chōe Góa chiū tùi Góa ê chheh chhat i ê miâ.
<sup>34</sup> Taⁿ lí khì chhōa chit-ê peh-sìⁿ khì Góa só͘ kā lí kóng ê só͘-chāi;  khòaⁿ ah, Góa ê sù-chiá beh kiâⁿ tī lí ê thâu-chêng;  to̍k-to̍k kàu Góa pān-chōe ê ji̍t, Góa beh pān in ê chōe.
<sup>35</sup> Iâ-hô-hoa kàng chai-ē hō͘ peh-sìⁿ, in-ūi in chō gû-á, chiū-sī A-lûn só͘ chō-ê.

</p></div></div><div class="p_outer"><div class="p_left"> <div class="chap">=== 出埃及記 · 第 33 章 ===</div><p>
<sup>1</sup> 耶和華對摩西講：我bat chiù-chōa應允亞伯拉罕、以撒、雅各，講：beh將土地賞賜你ê後裔；taⁿ你去ah，你kap你tùi埃及地所chhōa出來ê百姓，tio̍h tùi chia上去hit-ê地。
<sup>2</sup> 我beh差使者tī你ê頭前；我beh趕出迦南、A-mô͘-lī、Hek、Pí-lī-sé、Hi-bī、Iâ-pò͘-su hiah-ê族，
<sup>3</sup> chhōa你到流奶kap蜜ê地；因為我m̄ kap你上去，為tio̍h你是頷頸硬ê百姓；驚了我tī路裡滅無你。
<sup>4</sup> 百姓聽見chit-ê pháiⁿ消息就憂悶；無人裝飾。
<sup>5</sup> 耶和華對摩西講：你tio̍h kā以色列人講：Lín是頷頸硬ê百姓，我若一目nih久到lín中間，我的確剿滅lín；taⁿ tio̍h將lín身軀ê裝飾pak起來，我就知我beh怎樣款待lín。
<sup>6</sup> 以色列人tùi tī何烈山以後，就將身軀ê裝飾thǹg起來。
<sup>7</sup> 摩西將布棚搭tī營外，離開營有hiah遠；伊清chit-ê布棚做會幕，凡若chhē求耶和華ê人，就到營外ê會幕hia。
<sup>8</sup> 當摩西出去到布棚ê時，眾百姓就lóng起來，ta̍k人khiā tī in ê布棚口，teh看摩西，到伊入布棚。
<sup>9</sup> 摩西入布棚ê時，雲柱就落來，khiā tī布棚ê門前；耶和華就kap摩西講話。
<sup>10</sup> 眾百姓看見雲柱khiā tī布棚ê門前，百姓就lóng起來，ta̍k人tī in ê布棚門口跪拜。
<sup>11</sup> 耶和華kap摩西面對面講話，親像人kap朋友講話一般樣。摩西倒tńg來營內；獨獨跟隨伊ê少年人Lùn ê kiáⁿ約書亞無離開布棚。
<sup>12</sup> 摩西對耶和華講：看ah，你對我講，將chit-ê百姓chhōa上去，總是無hō͘我知你beh差 chī-chūi kap我相kap去。只有講：我用名揀召你，你tī我ê面前也得tio̍h恩典。
<sup>13</sup> 我taⁿ若tī你ê面前得tio̍h恩典，求你將你ê路指示我，hō͘我bat你，thang tī你ê面前得tio̍h恩典；你tio̍h siàu念chit族是你ê百姓。
<sup>14</sup> 耶和華講：我beh親身kap你去，hō͘你平安。
<sup>15</sup> 摩西對伊講，你若無親身kap我去，就m̄-thang chhōa阮tùi-chia上去。
<sup>16</sup> Tùi怎樣會知，我kap你ê百姓tī你ê面前得tio̍h恩典？kiám m̄是tùi你kap阮相kap去，hō͘我kap你ê百姓tī地上萬百姓有分別mah？
<sup>17</sup> 耶和華對摩西講：你所講chit-ê事，我也beh做伊；因為你tī我ê面前得tio̍h恩典，koh我用名揀召你。
<sup>18</sup> 伊講：求你hō͘我看見你ê榮光。
<sup>19</sup> 伊講：我beh hō͘我一切ê恩惠經過你ê面前，也宣布耶和華ê名tī你ê面前。我beh施恩tī我所施恩ê，我beh憐憫tī我所憐憫ê。
<sup>20</sup> Koh講：你bōe能看我ê面，因為無人會看見我也能活。
<sup>21</sup> 耶和華講：看ah，近我chia有所在，你tio̍h khiā tī石磐頂；
<sup>22</sup> 當我ê榮光經過ê時，我beh kā你hē tī石磐縫內，用我ê手遮你；thèng候我過去；
<sup>23</sup> 然後我beh kiu我ê手倒tńg，你就會看見我ê ka-chiah後；總是bōe得thang看見我ê面。

</p></div><div class="p_right"><div class="chap">=== 出埃及記 · 第 33 章 ===</div><p>
<sup>1</sup> Iâ-hô-hoa tùi Mô͘-se kóng, Góa bat chiù-chōa èng-ún A-pek-la̍h-hán, Í-sat, Ngá-kok, kóng, Beh chiong thó͘-tōe siúⁿ-sù lí ê hō͘-è;  taⁿ lí khì ah, lí kap lí tùi Ai-ki̍p tōe só͘ chhōa chhut-lâi ê peh-sìⁿ, tio̍h tùi chia chiūⁿ-khì hit-ê tōe.
<sup>2</sup> Góa beh chhe sù-chiá tī lí ê thâu-chêng;  Góa beh kóaⁿ-chhut Ka-lâm, A-mô͘-lī, Hek, Pí-lī-sé, Hi-bī, Iâ-pò͘-su hiah-ê cho̍k,
<sup>3</sup> chhōa lí kàu lâu lin kap bi̍t ê tōe;  in-ūi Góa m̄ kap lí chiūⁿ-khì, ūi-tio̍h lí sī ām-kún ngī ê peh-sìⁿ;  kiaⁿ-liáu Góa tī lō͘-ni̍h bia̍t-bô lí.
<sup>4</sup> Peh-sìⁿ thiaⁿ-kìⁿ chit-ê pháiⁿ siau-sit chiū iu-būn;  bô lâng chng-thāⁿ.
<sup>5</sup> Iâ-hô-hoa tùi Mô͘-se kóng, Lí tio̍h kā Í-sek-lia̍t lâng kóng, Lín sī ām-kún ngī ê peh-sìⁿ, Góa nā chi̍t-ba̍k-nih-kú kàu lín tiong-kan, Góa tek-khak châu-bia̍t lín;  taⁿ tio̍h chiong lín seng-khu ê chng-thāⁿ pak-khí-lâi, Góa chiū chai Góa beh cháiⁿ-iūⁿ khoán-thāi lín.
<sup>6</sup> Í-sek-lia̍t lâng tùi tī Hô-lia̍t soaⁿ í-āu, chiū chiong seng-khu ê chng-thāⁿ thǹg-khí-lâi.
<sup>7</sup> Mô͘-se chiong pò͘-pîⁿ tah tī iâⁿ-gōa, lī-khui iâⁿ ū hiah-hn̄g;  i chheng chit-ê pò͘-pîⁿ chòe hōe-bō͘, hoān-nā chhē-kiû Iâ-hô-hoa ê lâng, chiū kàu iâⁿ-gōa ê hōe-bō͘ hia.
<sup>8</sup> Tng Mô͘-se chhut-khì kàu Pò͘-pîⁿ ê sî, chèng peh-sìⁿ chiū lóng khí-lâi, ta̍k-lâng khiā tī in ê pò͘-pîⁿ-kháu, teh khòaⁿ Mô͘-se, kàu i ji̍p Pò͘-pîⁿ.
<sup>9</sup> Mô͘-se ji̍p Pò͘-pîⁿ ê sî, hûn-thiāu chiū lo̍h-lâi, khiā tī Pò͘-pîⁿ ê mn̂g-chêng;  Iâ-hô-hoa chiū kap Mô͘-se kóng-ōe.
<sup>10</sup> Chèng peh-sìⁿ khòaⁿ-kìⁿ hûn-thiāu khiā tī Pò͘-pîⁿ ê mn̂g-chêng, peh-sìⁿ chiū lóng khí-lâi, ta̍k-lâng tī in ê pò͘-pîⁿ mn̂g-kháu kūi-pài.
<sup>11</sup> Iâ-hô-hoa kap Mô͘-se bīn tùi bīn kóng-ōe, chhin-chhiūⁿ lâng kap pêng-iú kóng-ōe chi̍t-poaⁿ-iūⁿ.  Mô͘-se tò-tńg-lâi iâⁿ-lāi;  to̍k-to̍k kun-sûi i ê siàu-liân lâng Lùn ê kiáⁿ Iok-su-a bô lī-khui Pò͘-pîⁿ.
<sup>12</sup> Mô͘-se tùi Iâ-hô-hoa kóng, Khòaⁿ ah, Lí tùi góa kóng, Chiong chit-ê peh-sìⁿ chhōa chiūⁿ-khì, chóng-sī bô hō͘ góa chai Lí beh chhe chī-chūi kap góa saⁿ-kap khì.  Chí-ū kóng, Góa ēng miâ kéng-tiàu lí, lí tī Góa ê bīn-chêng iā tit-tio̍h un-tián.
<sup>13</sup> Góa taⁿ nā tī Lí ê bīn-chêng tit-tio̍h un-tián, kiû Lí chiong Lí ê lō͘ chí-sī góa, hō͘ góa bat Lí, thang tī Lí ê bīn-chêng tit-tio̍h un-tián;  Lí tio̍h siàu-liām chit-cho̍k sī Lí ê peh-sìⁿ.
<sup>14</sup> Iâ-hô-hoa kóng, Góa beh chhin-sin kap lí khì, hō͘ lí pêng-an.
<sup>15</sup> Mô͘-se tùi I kóng, Lí nā bô chhin-sin kap góa khì, chiū m̄-thang chhōa goán tùi-chia chiūⁿ-khì.
<sup>16</sup> Tùi cháiⁿ-iūⁿ ōe chai, góa kap Lí ê peh-sìⁿ tī Lí ê bīn-chêng tit-tio̍h un-tián?  kiám m̄-sī tùi Lí kap goán saⁿ-kap khì, hō͘ góa kap Lí ê peh-sìⁿ tī tōe-chiūⁿ bān peh-sìⁿ ū hun-piat mah?
<sup>17</sup> Iâ-hô-hoa tùi Mô͘-se kóng, Lí só͘ kóng chit-ê sū, Góa iā beh chòe-i;  in-ūi lí tī Góa ê bīn-chêng tit-tio̍h un-tián, koh Góa ēng miâ kéng-tiàu lí.
<sup>18</sup> I kóng, Kiû Lí hō͘ góa khòaⁿ-kìⁿ Lí ê êng-kng.
<sup>19</sup> I kóng, Góa beh hō͘ Góa it-chhè ê un-hūi keng-kè lí ê bīn-chêng, iā soan-pò͘ Iâ-hô-hoa ê miâ tī lí ê bīn-chêng.  Góa beh si-un tī Góa só͘ si-un-ê, Góa beh lîn-bín tī Góa só͘ lîn-bín-ê.
<sup>20</sup> Koh kóng, Lí bōe-ōe khòaⁿ Góa ê bīn, in-ūi bô lâng ōe khòaⁿ-kìⁿ Góa iā ōe oa̍h.
<sup>21</sup> Iâ-hô-hoa kóng, Khòaⁿ-ah, kūn Góa chia ū só͘-chāi, lí tio̍h khiā tī chio̍h-pôaⁿ-téng;
<sup>22</sup> tng Góa ê êng-kng keng-kè ê sî, Góa beh kā lí hē tī chio̍h-pôaⁿ phāng-lāi, ēng Góa ê chhiú jia-lí;  thèng-hāu Góa kè-khì;
<sup>23</sup> jiân-āu Góa beh kiu Góa ê chhiú tò-tńg, lí chiū ōe khòaⁿ-kìⁿ Góa ê ka-chiah-āu;  chóng-sī bōe-tit-thang khòaⁿ-kìⁿ Góa ê bīn.

</p></div></div><div class="p_outer"><div class="p_left"> <div class="chap">=== 出埃及記 · 第 34 章 ===</div><p>
<sup>1</sup> 耶和華對摩西講：你phah兩塊石碑，kap以前ê相同，你前所phah破hiah-ê 碑；hit頂面ê字，我beh寫tī chiah-ê碑。
<sup>2</sup> 明á早起你tio̍h備辦便；透早你tio̍h 上西奈山；tī-hia，tī山尾溜，khiā tī我面前，
<sup>3</sup> M̄-thang有人kap你上來；遍山lóng m̄-thang看見有人，tī山腳也m̄-thang hō͘牛群羊群食草。
<sup>4</sup> 伊就phah兩塊石碑，kap以前ê相同；摩西透早起來，照耶和華所吩咐伊ê，上去西奈山，手裡the̍h兩塊石碑。
<sup>5</sup> 耶和華坐雲臨到，kap伊khiā tī-hia，宣布耶和華ê名。
<sup>6</sup> 耶和華tùi伊ê面前經過，宣布講：耶和華，耶和華是有憐憫，有恩典ê上帝，無快受氣，koh有豐盛ê慈愛kap誠實；
<sup>7</sup> 為千萬人存慈愛，赦免罪過、過失kap罪惡；決斷無掠有罪ê做無罪；beh歸咎(kiū)伊ê罪，tùi父到kiáⁿ，到孫，到三四代。
<sup>8</sup> 摩西緊緊àⁿ落地敬拜，講：
<sup>9</sup> 主ah，我若得tio̍h恩典tī你ê面前，求主tī阮中間相kap行；因為這是頷頸硬ê百姓；koh求你赦免阮ê罪過，kap阮ê罪惡，掠阮做你ê產業。
<sup>10</sup> 耶和華講：看ah，我beh立約，beh tī你眾百姓ê面前行奇妙ê事，是天下萬國中所bē-bat行ê；tī你四圍ê眾百姓，就beh看見耶和華ê所做；因為我tùi你所行ê，是thang驚ê事。
<sup>11</sup> 我今á日所吩咐你ê，你tio̍h執守；看ah，我beh對你ê面前趕出A-mô͘-lī、迦南、Hek、Pí-lī-sé、Hi-bī、Iâ-pò͘-su hiah-ê族。
<sup>12</sup> 你家己謹慎，m̄-thang kap你所去hit所在khiā起ê百姓立約，驚了成做lín中間ê羅網。
<sup>13</sup> 就是tio̍h拆in ê祭壇，phah碎in雕刻ê柱，剉(chhò) in ê A-sià-la̍h。
<sup>14</sup> M̄-thang敬拜別個上帝；因為耶和華ê名稱做獨尊，伊是獨尊ê上帝；
<sup>15</sup> 驚了你kap hit所在khiā起ê百姓立約，in塊 in ê上帝(=神明)行邪淫，祭祀in ê上帝(=神明)，有人叫你，你就食伊ê祭物；
<sup>16</sup> koh驚了你kā你ê kiáⁿ chhōa in ê cha-bó͘-kiáⁿ做bó͘，in ê cha-bó͘-kiáⁿ塊 in ê上帝(=神明)行邪淫，hō͘你ê kiáⁿ也tè in ê上帝(=神明)行邪淫。
<sup>17</sup> 你m̄-thang為家己鑄造chiah-ê上帝(=神明)。
<sup>18</sup> 你tio̍h守除酵節。照我所吩咐你ê，tī A-pit月內所定tio̍h ê日期，食無酵餅七日，因為你tī A-pit月內出埃及。
<sup>19</sup> 見若頭胎ê，lóng是我ê，一切ê cheng-siⁿ頭水ê，無論是牛，是羊，公ê lóng是我ê。
<sup>20</sup> 頭水ê驢tio̍h用羊á替贖；若無替贖，就tio̍h kòng折伊ê頷頸。見若你頭上ê kiáⁿ，lóng tio̍h贖回。人來見我m̄-thang空手。
<sup>21</sup> 你六日tio̍h做工，第七日tio̍h安歇；tī栽種收割ê時也tio̍h安歇。
<sup>22</sup> 麥起頭熟，收割ê時，tio̍h守七七日節。 Koh tī年尾，tio̍h守收khǹg ê節。
<sup>23</sup> Lín一切ê ta-po͘丁，tio̍h一年三pái來見主耶和華，以色列ê上帝。
<sup>24</sup> 我beh對你ê面前趕出外邦人，開闊你ê境界；你一年三pái上去見耶和華，你ê上帝ê時，的確無人貪你ê土地。
<sup>25</sup> 你m̄-thang將我ê牲禮ê血，chham有酵ê物來獻；pôaⁿ過節ê祭物也m̄-thang留到隔早起。
<sup>26</sup> 地裡第一起頭熟 ê物，tio̍h送到耶和華你ê上帝ê厝。煮山羊á m̄-thang用伊ê母ê奶。
<sup>27</sup> 耶和華對摩西講：你tio̍h寫chiah-ê話，因為我是照chiah-ê話kap你以及以色列立約。
<sup>28</sup> 摩西kap耶和華tī-hia四十日四十暝，無食餅無lim水。伊將chit-ê約ê話，就是十條誡，寫tī兩塊碑。
<sup>29</sup> 摩西落西奈山ê時，伊ê手the̍h兩塊約碑，伊落山ê時，伊ê面，因為耶和華kap伊講話，就射出光，摩西家己m̄知。
<sup>30</sup> 亞倫kap以色列眾人看見摩西ê時，看ah，伊ê面射出光；in就驚，m̄敢óa近伊。
<sup>31</sup> 摩西叫in來，亞倫kap會中chiah-ê頭人就lóng 倒tńg到伊hia；摩西就kap in講話。
<sup>32</sup> 然後以色列眾人lóng進前來；伊就將耶和華tī西奈山kap伊所講一切ê話，lóng吩咐in。
<sup>33</sup> 摩西kap in講話明白，就用帕罩面。
<sup>34</sup> 總是摩西入去耶和華面前kap伊講話，帕就掀起來，到伊出來。伊出來ê時，就將耶和華所吩咐ê，kā以色列人講。
<sup>35</sup> 以色列人看見摩西ê面，摩西ê面射出光，摩西koh用帕罩面，thèng候到伊入去kap耶和華講話帕就掀起來。

</p></div><div class="p_right"><div class="chap">=== 出埃及記 · 第 34 章 ===</div><p>
<sup>1</sup> Iâ-hô-hoa tùi Mô͘-se kóng, Lí phah nn̄g-tè chio̍h-pi, kap í-chêng-ê saⁿ-tâng, lí chêng só͘ phah-phòa hiah-ê pi;  hit téng-bīn ê jī, Góa beh siá tī chiah-ê pi.
<sup>2</sup> Bîn-á-chá-khí lí tio̍h pī-pān piān;  thàu-chá lí tio̍h chiūⁿ Se-nái soaⁿ;  tī-hia, tī soaⁿ-bé-liu, khiā tī Góa bīn-chêng,
<sup>3</sup> M̄-thang ū lâng kap lí chiūⁿ-lâi;  piàn-soaⁿ lóng m̄-thang khòaⁿ-kìⁿ ū lâng, tī soaⁿ-kha iā m̄-thang hō͘ gû-kûn iûⁿ-kûn chia̍h-chháu.
<sup>4</sup> I chiū phah nn̄g tè chio̍h-pi, kap í-chêng-ê saⁿ-tâng;  Mô͘-se thàu-chá khí-lâi, chiàu Iâ-hô-hoa só͘ hoan-hù i ê, chiūⁿ-khì Se-nái soaⁿ, chhiú-ni̍h the̍h nn̄g tè chio̍h-pi.
<sup>5</sup> Iâ-hô-hoa chē-hûn lîm-kàu, kap i khiā tī-hia, soan-pò͘ Iâ-hô-hoa ê miâ.
<sup>6</sup> Iâ-hô-hoa tùi i ê bīn-chêng keng-kè, soan-pò͘ kóng, Iâ-hô-hoa, Iâ-hô-hoa sī ū lîn-bín, ū un-tián ê Siōng-tè, bô khoài siū-khì, koh ū hong-sēng ê chû-ài kap sêng-si̍t;
<sup>7</sup> ūi chheng-bān lâng chûn chû-ài, sià-bián chōe-kòa, kè-sit kap chōe-ok;  koat-toàn bô lia̍h ū-chōe-ê chòe bô chōe;  beh kui-kiū i ê chōe, tùi pē kàu kiáⁿ, kàu sun, kàu saⁿ-sì-tāi.
<sup>8</sup> Mô͘-se kín-kín àⁿ-lo̍h tōe kèng-pài, kóng,
<sup>9</sup> Chú ah, góa nā tit-tio̍h un-tián tī Lí ê bīn-chêng, kiû Chú tī goán tiong-kan saⁿ-kap kiâⁿ;  in-ūi che sī ām-kún ngī ê peh-sìⁿ;  koh kiû Lí sià-bián goán ê chōe-kòa, kap goán ê chōe-ok, lia̍h goán chòe Lí ê sán-gia̍p.
<sup>10</sup> Iâ-hô-hoa kóng, Khòaⁿ ah, Góa beh li̍p-iok, beh tī lí chèng peh-sìⁿ ê bīn-chêng kiâⁿ kî-biāu ê sū, sī thiⁿ-ē bān-kok-tiong só͘ bē-bat kiâⁿ-ê;  tī lí sì-ûi ê chèng peh-sìⁿ, chiū beh khòaⁿ-kìⁿ Iâ-hô-hoa ê só͘-chòe;  in-ūi Góa tùi lí só͘ kiâⁿ-ê, sī thang kiaⁿ ê sū.
<sup>11</sup> Góa kin-á-ji̍t só͘ hoan-hù lí-ê, lí tio̍h chip-siú;  khòaⁿ ah, Góa beh tùi lí ê bīn-chêng kóaⁿ-chhut A-mô͘-lī, Ka-lâm, Hek, Pí-lī-sé, Hi-bī, Iâ-pò͘-su hiah-ê cho̍k.
<sup>12</sup> Lí ka-kī kín-sīn, m̄-thang kap lí só͘ khì hit só͘-chāi khiā-khí ê peh-sìⁿ li̍p-iok, kiaⁿ-liáu chiâⁿ-chòe lín tiong-kan ê lô-bāng.
<sup>13</sup> Chiū-sī tio̍h thiah in ê chè-tôaⁿ, phah-chhùi in tiau-khek ê thiāu, chhò in ê A-sià-la̍h.
<sup>14</sup> M̄-thang kèng-pài pa̍t ê Siōng-tè;  in-ūi Iâ-hô-hoa ê miâ chheng-chòe To̍k-chun, i sī to̍k-chun ê Siōng-tè;
<sup>15</sup> kiaⁿ-liáu lí kap hit só͘-chāi khiā-khí ê peh-sìⁿ li̍p-iok, in tè in ê siōng-tè kiâⁿ siâ-îm, chè-sū in ê siōng-tè, ū lâng kiò lí, lí chiū chia̍h i ê chè-mi̍h;
<sup>16</sup> koh kiaⁿ-liáu lí kā lí ê kiáⁿ chhōa in ê cha-bó͘-kiáⁿ chòe-bó͘, in ê cha-bó͘-kiáⁿ tè in ê siōng-tè kiâⁿ siâ-îm, hō͘ lí ê kiáⁿ iā tè in ê siōng-tè kiâⁿ siâ-îm.
<sup>17</sup> Lí m̄-thang ūi ka-kī chù-chō chiah-ê siōng-tè.
<sup>18</sup> Lí tio̍h siú tû-kàⁿ-choeh.  Chiàu Góa só͘ hoan-hù lí-ê, tī A-pit ge̍h-lāi só͘ tiāⁿ-tio̍h ê ji̍t-kî, chia̍h bô-kàⁿ-piáⁿ chhit-ji̍t, in-ūi lí tī A-pit ge̍h-lāi chhut Ai-ki̍p.
<sup>19</sup> Kìⁿ-nā thâu-thai-ê, lóng sī Góa-ê, it-chhè ê cheng-siⁿ thâu-chúi-ê, bô-lūn sī gû, sī iûⁿ, kang-ê lóng sī Góa-ê.
<sup>20</sup> Thâu-chúi ê lû tio̍h ēng iûⁿ-á thòe-sio̍k;  nā bô thòe-sio̍k, chiū tio̍h kòng-chi̍h i ê ām-kún.  Kìⁿ-nā lí thâu-chiūⁿ ê kiáⁿ, lóng tio̍h sio̍k-hôe.  Lâng lâi kìⁿ Góa m̄-thang khang-chhiú.
<sup>21</sup> Lí la̍k-ji̍t tio̍h chòe kang, tē-chhit ji̍t tio̍h an-hioh;  tī chai-chèng siu-koah ê sî iā tio̍h an-hioh.
<sup>22</sup> Be̍h khí-thâu se̍k, siu-koah ê sî, tio̍h siú chhit-chhit-ji̍t choeh.  Koh tī nî-bé, tio̍h siú siu-khǹg ê choeh.
<sup>23</sup> Lín it-chhè ê ta-po͘-teng, tio̍h chi̍t-nî saⁿ-pái lâi kìⁿ Chú Iâ-hô-hoa, Í-sek-lia̍t ê Siōng-tè.
<sup>24</sup> Góa beh tùi lí ê bīn-chêng kóaⁿ-chhut gōa-pang lâng, khui-khoah lí ê kéng-kài;  lí chi̍t-nî saⁿ-pái chiūⁿ-khì kìⁿ Iâ-hô-hoa, lí ê Siōng-tè ê sî, tek-khak bô lâng tham lí ê thó͘-tōe.
<sup>25</sup> Lí m̄-thang chiong Góa ê seng-lé ê huih, chham ū kàⁿ ê mi̍h lâi hiàn;  pôaⁿ-kè-choeh ê chè-mi̍h iā m̄-thang lâu kàu keh chá-khí.
<sup>26</sup> Tōe-ni̍h tē-it khí-thâu se̍k ê mi̍h, tio̍h sàng kàu Iâ-hô-hoa lí ê Siōng-tè ê chhù.  Chú soaⁿ-iûⁿ-á m̄-thang ēng i ê bú ê lin.
<sup>27</sup> Iâ-hô-hoa tùi Mô͘-se kóng, Lí tio̍h siá chiah-ê ōe, in-ūi Góa sī chiàu chiah-ê ōe kap lí í-ki̍p Í-sek-lia̍t li̍p-iok.
<sup>28</sup> Mô͘-se kap Iâ-hô-hoa tī-hia sì-cha̍p ji̍t sì-cha̍p mî, bô chia̍h piáⁿ bô lim chúi.  I chiong chit-ê iok ê ōe, chiū-sī cha̍p-tiâu-kài, siá tī nn̄g tè pi.
<sup>29</sup> Mô͘-se lo̍h Se-nái soaⁿ ê sî, i ê chhiú the̍h nn̄g tè iok-pi, i lo̍h-soaⁿ ê sî, i ê bīn, in-ūi Iâ-hô-hoa kap i kóng-ōe, chiū siā-chhut kng, Mô͘-se ka-kī m̄-chai.
<sup>30</sup> A-lûn kap Í-sek-lia̍t chèng-lâng khòaⁿ-kìⁿ Mô͘-se ê sî, khòaⁿ ah, i ê bīn siā-chhut kng;  in chiū kiaⁿ, m̄-káⁿ óa-kūn i.
<sup>31</sup> Mô͘-se kiò in lâi, A-lûn kap hōe-tiong chiah-ê thâu-lâng chiū lóng tò-tńg kàu i hia;  Mô͘-se chiū kap in kóng-ōe.
<sup>32</sup> Jiân-āu Í-sek-lia̍t chèng-lâng lóng chìn-chêng lâi;  i chiū chiong Iâ-hô-hoa tī Se-nái soaⁿ kap i só͘ kóng it-chhè ê ōe, lóng hoan-hù in.
<sup>33</sup> Mô͘-se kap in kóng ōe bêng-pe̍k, chiū ēng phè tà-bīn.
<sup>34</sup> Chóng-sī Mô͘-se ji̍p-khì Iâ-hô-hoa bīn-chêng kap I kóng-ōe, phè chiū hian-khí-lâi, kàu i chhut-lâi.  I chhut-lâi ê sî, chiū chiong Iâ-hô-hoa só͘ hoan-hù-ê, kā Í-sek-lia̍t lâng kóng.
<sup>35</sup> Í-sek-lia̍t lâng khòaⁿ-kìⁿ Mô͘-se ê bīn, Mô͘-se ê bīn siā-chhut kng, Mô͘-se koh ēng phè tà-bīn, thèng-hāu kàu i ji̍p-khì kap Iâ-hô-hoa kóng-ōe phè chiū hian-khí-lâi.

</p></div></div><div class="p_outer"><div class="p_left"> <div class="chap">=== 出埃及記 · 第 35 章 ===</div><p>
<sup>1</sup> 摩西招集以色列人全會，對in講：耶和華所吩咐ê話，kah lín tio̍h行ê，就是chiah-ê。
<sup>2</sup> 六日tio̍h做工，第七日是lín ê聖日，是大ê安歇日，來服事耶和華；凡若tī chit日做工ê，tio̍h hō͘伊死。
<sup>3</sup> 當安歇日，tī lín ta̍k間厝內m̄-thang起火。
<sup>4</sup> 摩西對以色列人全會講：耶和華所吩咐ê話，是án-ni講：
<sup>5</sup> Lín中間tio̍h the̍h禮物獻hō͘耶和華；見若心願ê，thang the̍h伊來，做獻hō͘耶和華ê禮物；
<sup>6</sup> 就是金、銀、銅，藍色、紫色、朱紅色ê料，幼苧，
<sup>7</sup> 山羊毛，染紅ê羊káng皮、海狗皮，
<sup>8</sup> chō-kiap柴、點燈ê油、芳ê料，thang做抹ê油 kap芳香，
<sup>9</sup> 紅瑪瑙kap別樣ê寶石，thang鑲tī í-hut-tek kap pó͘褂。
<sup>10</sup> Lín中間見若心有智慧ê，lóng tio̍h來做耶和華一切所吩咐ê；
<sup>11</sup> 就是會幕，伊ê布棚，kap伊ê蓋(kòa)，伊ê鉤，伊ê板，伊ê橫kông，伊ê柱，伊ê臼；
<sup>12</sup> 櫃，kap伊ê kǹg，施恩所，kap 遮遮(jia-cha̍h)ê帳籬；
<sup>13</sup> 桌kap伊ê kǹg，kap伊ê器具，kap排列ê餅；
<sup>14</sup> 點光ê燈台kap伊ê器具，燈盞kap點光 ê油；
<sup>15</sup> 香壇kap伊ê kǹg、抹ê油，kap芳香，以及會幕門ê門籬；
<sup>16</sup> 燒祭ê壇kap伊銅ê網，kap伊ê kǹg，以及伊一切ê器具，洗盪 ê盆kap伊ê座；
<sup>17</sup> 帳ê帳帷，kap伊ê柱，in ê臼，kap帳門ê門籬；
<sup>18</sup> 會幕所釘ê釘，kap帳所釘ê釘，kap in ê索；
<sup>19</sup> 精工ê衣服，tī聖所穿來服事ê，就是祭司亞倫ê聖衫kap伊ê kiáⁿ ê衫，穿來擔當祭司ê職。
<sup>20</sup> 以色列人全會tùi摩西ê面前出去。
<sup>21</sup> 見若受感動，tùi心歡喜ê，lóng總來，the̍h禮物獻hō͘耶和華，用來做會幕ê工，kap一切ê路用，也用來做聖衫。
<sup>22</sup> 見若出tī心歡喜ê，ta-po͘婦人lóng來，ta̍k-ê將金器，就是胸前ê pín針、耳鉤，phah印ê手指，kap手環；這是ta̍k人將伊ê禮物獻hō͘耶和華。
<sup>23</sup> 見若人有藍色、紫色、朱紅色ê料，幼苧、山羊毛、染紅ê羊káng皮、海狗皮，lóng the̍h來。
<sup>24</sup> 見若獻銀kap銅，做禮物ê，lóng the̍h來獻hō͘耶和華；見若有chō-kiap柴thang做甚麼路用ê，也the̍h來。
<sup>25</sup> 見若心內有智慧ê婦女，親手紡線，將所紡ê藍色、紫色、朱紅色ê料，kap幼苧lóng the̍h來。
<sup>26</sup> 見有智慧ê心受感動ê婦女，就紡山羊毛。
<sup>27</sup> Chiah-ê頭人將紅瑪瑙，kap別樣ê寶石，thang鑲tī í-hut-tek kap pó͘褂ê，lóng the̍h來。
<sup>28</sup> Koh the̍h香料kap油，thang用伊來點燈，做抹ê油，做芳ê香。
<sup>29</sup> 以色列人，無論男女，見若心歡喜獻禮物hō͘耶和華ê，lóng歡喜the̍h禮物來，做耶和華託重摩西所吩咐in做一切ê工。
<sup>30</sup> 摩西對以色列人講：Lín看，猶大ê支派Hō͘-jíⁿ ê孫，O͘-lī ê kiáⁿ Pí-sat-lia̍t，耶和華已經指名召伊。
<sup>31</sup> Koh用上帝ê神充滿伊，hō͘伊有智慧，有聰明，有知識，能做ta̍k樣ê工；
<sup>32</sup> 能想出奇巧ê工，來做金、銀、銅hiah-ê物，
<sup>33</sup> 也能刻寶石來入伊；也能刻柴，能做ta̍k樣奇巧ê工。
<sup>34</sup> Koh hō͘伊kap Tàn ê支派，A-hi-sat-boat ê kiáⁿ A-hô-lī-a-pek，心有靈竅，能教示人。
<sup>35</sup> chiah-ê人伊用智慧充滿in ê心；hō͘ in會做ta̍k樣ê工，無論雕刻ê工，奇巧ê工，用藍色、紫色、朱紅色ê料，kap幼苧，繡花ê，織布ê，ta̍k樣ê工 lóng能做，也能想出奇巧ê工。

</p></div><div class="p_right"><div class="chap">=== 出埃及記 · 第 35 章 ===</div><p>
<sup>1</sup> Mô͘-se chio-chi̍p Í-sek-lia̍t lâng choân-hōe, tùi in kóng, Iâ-hô-hoa só͘ hoan-hù ê ōe, kah lín tio̍h kiâⁿ-ê, chiū-sī chiah-ê.
<sup>2</sup> La̍k-ji̍t tio̍h chòe-kang, tē-chhit ji̍t sī lín ê sèng-ji̍t, sī tōa ê an-hioh-ji̍t, lâi ho̍k-sāi Iâ-hô-hoa;  hoān-nā tī chit-ji̍t chòe-kang-ê, tio̍h hō͘ i sí.
<sup>3</sup> Tng an-hioh-ji̍t, tī lín ta̍k keng chhù-lāi m̄-thang khí-hé.
<sup>4</sup> Mô͘-se tùi Í-sek-lia̍t lâng choân-hōe kóng, Iâ-hô-hoa só͘ hoan-hù ê ōe, sī án-ni kóng,
<sup>5</sup> Lín tiong-kan tio̍h the̍h lé-mi̍h hiàn hō͘ Iâ-hô-hoa;  kìⁿ-nā sim goān-ê, thang the̍h i lâi, chòe hiàn hō͘ Iâ-hô-hoa ê lé-mi̍h;
<sup>6</sup> chiū-sī kim, gûn, tâng, lâm-sek, chí-sek, chu-âng-sek ê liāu, iù-tōe,
<sup>7</sup> soaⁿ-iûⁿ-mn̂g, ní-âng ê iûⁿ-káng-phê, hái-káu-phê,
<sup>8</sup> chō-kiap-chhâ,  tiám-teng ê iû, phang ê liāu, thang chòe boah ê iû kap phang-hiuⁿ,
<sup>9</sup> âng-bé-ló kap pa̍t-iūⁿ ê pó-chio̍h, thang siuⁿ tī í-hut-tek kap pó͘-kòa.
<sup>10</sup> Lín tiong-kan kìⁿ-nā sim ū tì-hūi-ê, lóng tio̍h lâi chòe Iâ-hô-hoa it-chhè só͘ hoan-hù-ê;
<sup>11</sup> chiū-sī hōe-bō͘, i ê pò͘-pîⁿ, kap i ê kòa, i ê kau, i ê pán, i ê hoâiⁿ-kông, i ê thiāu, i ê khū;
<sup>12</sup> kūi, kap i ê kǹg, si-un-só͘, kap jia-cha̍h ê tiùⁿ-lî;
<sup>13</sup> toh kap i ê kǹg, kap i ê khì-kū, kap pâi-lia̍t ê piáⁿ;
<sup>14</sup> tiám-kng ê teng-tâi kap i ê khì-kū, teng-chóaⁿ kap tiám-kng ê iû;
<sup>15</sup> hiuⁿ-tôaⁿ kap i ê kǹg, boah ê iû, kap phang-hiuⁿ, í-ki̍p hōe-bō͘ mn̂g ê mn̂g-lî;
<sup>16</sup> sio-chè ê tôaⁿ kap i tâng ê bāng, kap i ê kǹg, í-ki̍p i it-chhè ê khì-kū, sóe-tn̄g ê phûn kap i ê chō;
<sup>17</sup> tiûⁿ ê tiùⁿ-ûi, kap i ê thiāu, in ê khū, kap tiûⁿ-mn̂g ê mn̂g-lî;
<sup>18</sup> hōe-bō͘ só͘ tèng ê teng, kap tiûⁿ só͘ tèng ê teng, kap in ê soh;
<sup>19</sup> cheng-kong ê i-ho̍k, tī sèng-só͘ chhēng lâi ho̍k-sāi-ê, chiū-sī chè-si A-lûn ê sèng-saⁿ kap i ê kiáⁿ ê saⁿ, chhēng lâi tam-tng chè-si ê chit.
<sup>20</sup> Í-sek-lia̍t lâng choân-hōe tùi Mô͘-se ê bīn-chêng chhut-khì.
<sup>21</sup> Kìⁿ-nā siū kám-tōng, tùi sim hoaⁿ-hí-ê, lóng-chóng lâi, the̍h lé-mi̍h hiàn hō͘ Iâ-hô-hoa, ēng lâi chòe hōe-bō͘ ê kang, kap it-chhè ê lō͘-ēng, iā ēng lâi chòe sèng-saⁿ.
<sup>22</sup> Kìⁿ-nā chhut tī sim hoaⁿ-hí-ê, ta-po͘ hū-jîn lóng lâi, ta̍k-ê chiong kim-khì, chiū-sī heng-chêng ê pín-chiam, hī-kau, phah-ìn ê chhiú-chí, kap chhiú-khoân;  che sī ta̍k-lâng chiong i ê lé-mi̍h hiàn hō͘ Iâ-hô-hoa.
<sup>23</sup> Kìⁿ-nā lâng ū lâm-sek, chí-sek, chu-âng-sek ê liāu, iù-tōe, soaⁿ-iûⁿ-mn̂g, ní-âng ê iûⁿ-káng-phê, hái-káu-phê, lóng the̍h-lâi.
<sup>24</sup> Kìⁿ-nā hiàn gûn kap tâng, chòe lé-mi̍h-ê, lóng the̍h-lâi hiàn hō͘ Iâ-hô-hoa;  kìⁿ-nā ū chō-kiap-chhâ thang chòe sím-mi̍h lō͘-ēng-ê, iā the̍h-lâi.
<sup>25</sup> Kìⁿ-nā sim-lāi ū tì-hūi ê hū-lú, chhin-chhiú pháng sòaⁿ, chiong só͘ pháng ê lâm-sek, chí-sek, chu-âng-sek ê liāu, kap iù-tōe lóng the̍h-lâi.
<sup>26</sup> Kìⁿ-ū tì-hūi ê sim siū kám-tōng ê hū-lú, chiū pháng soaⁿ-iûⁿ-mn̂g.
<sup>27</sup> Chiah-ê thâu-lâng chiong âng-bé-ló, kap pa̍t-iūⁿ ê pó-chio̍h, thang siuⁿ tī í-hut-tek kap pó͘-kòa-ê, lóng the̍h-lâi.
<sup>28</sup> Koh the̍h hiuⁿ-liāu kap iû, thang ēng i lâi tiám teng, chòe boah ê iû, chòe phang ê hiuⁿ.
<sup>29</sup> Í-sek-lia̍t lâng, bô-lūn lâm-lú, kìⁿ-nā sim hoaⁿ-hí hiàn lé-mi̍h hō͘ Iâ-hô-hoa-ê, lóng hoaⁿ-hí the̍h lé-mi̍h lâi, chòe Iâ-hô-hoa thok-tiōng Mô͘-se só͘ hoan-hù in chòe it-chhè ê kang.
<sup>30</sup> Mô͘-se tùi Í-sek-lia̍t lâng kóng, Lín khòaⁿ, Iû-tāi ê chi-phài Hō͘-jíⁿ ê sun, O͘-lī ê kiáⁿ Pí-sat-lia̍t, Iâ-hô-hoa í-keng chí miâ tiàu i.
<sup>31</sup> Koh ēng Siōng-tè ê sîn chhiong-móa i, hō͘ i ū tì-hūi, ū chhang-miâ, ū chai-bat, ōe chòe ta̍k-iūⁿ ê kang;
<sup>32</sup> ōe siūⁿ-chhut kî-khiáu ê kang, lâi chòe kim, gûn, tâng hiah-ê mi̍h,
<sup>33</sup> iā ōe khek pó-chio̍h lâi ji̍p-i;  iā ōe khek chhâ, ōe chòe ta̍k-iūⁿ kî-khiáu ê kang.
<sup>34</sup> Koh hō͘ i kap Tàn ê chi-phài, A-hi-sat-boat ê kiáⁿ A-hô-lī-a-pek, sim ū lêng-khiàu, ōe kà-sī lâng.
<sup>35</sup> Chiah-ê lâng I ēng tì-hūi chhiong-móa in ê sim;  hō͘ in ōe chòe ta̍k-iūⁿ ê kang, bô-lūn tiau-khek ê kang, kî-khiáu ê kang, ēng lâm-sek, chí-sek, chu-âng-sek ê liāu, kap iù-tōe, siù hoe-ê, chit-pò͘-ê, ta̍k-iūⁿ ê kang lóng ōe chòe, iā ōe siūⁿ-chhut kî-khiáu ê kang.

</p></div></div><div class="p_outer"><div class="p_left"> <div class="chap">=== 出埃及記 · 第 36 章 ===</div><p>
<sup>1</sup> Pí-sat-lia̍t kap A-hô-lī-a-pek，kap lóng總心有智慧ê人，就是得tio̍h耶和華賞賜智慧聰明hō͘ in知做聖所ta̍k樣路用ê工ê，lóng tio̍h照耶和華所吩咐ê做工。
<sup>2</sup> 摩西召Pí-sat-lia̍t，A-hô-lī-a-pek，kap見若心有智慧ê人來，就是耶和華用智慧賞賜in ê心，心受感動來做工ê。
<sup>3</sup> In tùi摩西the̍h一切ê禮物，就是以色列人為tio̍h做聖所kap內面所用ê物the̍h來ê。百姓ta̍k早起猶原用甘心獻ê禮物the̍h來hō͘伊。
<sup>4</sup> 見若做聖所ê工chiah-ê有智慧ê人，lóng 暫停in所做ê工；
<sup>5</sup> 來對摩西講：百姓所the̍h來ê，比耶和華命令做ê工所tio̍h用ê料，過額有chhun。
<sup>6</sup> 摩西出命，in就宣布tī全營，講：無論男女莫得koh做甚麼來，獻hō͘聖所；Tùi án-ni，阻止百姓無koh the̍h來。
<sup>7</sup> 因為in所有ê材料，夠額thang做一切所tio̍h做chiah-ê工，soah有chhun。
<sup>8</sup> In中間見若心有智慧做工ê，用十幅ê帳做會幕；chiah-ê帳是用過紡ê幼苧，kap藍色、紫色、朱紅色ê料；也用奇巧ê工織成ki-lō͘兵做伊。
<sup>9</sup> 每幅帳長二十八肘，闊四肘；帳lóng是一樣ê寸尺。
<sup>10</sup> Chit五幅帳，伊chhòng hō͘ in ta̍k幅相連；hit五幅帳也ta̍k幅相連。
<sup>11</sup> Tī chit-ê相連ê帳，路尾幅ê邊á做藍色ê鈕phàn；tī hit-ê相連ê帳，路尾幅ê邊á也án-ni做。
<sup>12</sup> 伊tī chit領帳做五十個鈕phàn，koh tī第二領帳相連ê邊á，也做五十個鈕phàn；鈕phàn lóng兩個兩個相對。
<sup>13</sup> Koh做五十個金鉤，用伊來鉤hō͘帳相連；就成做一個會幕。
<sup>14</sup> 伊koh用山羊毛織十一幅ê帳，做會幕頂ê布棚；
<sup>15</sup> 每幅帳長三十肘，闊四肘；十一幅帳lóng一樣ê寸尺。
<sup>16</sup> 將五幅帳連做一幅，koh將六幅帳連做一幅。
<sup>17</sup> Tī chit-ê相連ê帳路尾幅ê邊á，伊做五十個鈕phàn，tī hit-ê相連路尾幅ê邊á也做五十個鈕phàn。
<sup>18</sup> 伊koh做五十個銅鉤，hō͘布棚連做一個。
<sup>19</sup> Koh用染紅ê羊皮做布棚ê 蓋；koh用海狗皮掛tī頂面。
<sup>20</sup> 伊用chō-kiap柴做會幕khiā ê板。
<sup>21</sup> Khiā ê板長十肘，闊一肘半。
<sup>22</sup> Ta̍k塊板有兩個榫相排；會幕一切ê板lóng照án-ni做。
<sup>23</sup> 伊做會幕ê板，南pêng ê南勢二十塊板；
<sup>24</sup> tī chiah-ê二十塊板ê下面做四十個銀臼；一塊板ê下面有兩個臼來穿伊兩支榫；koh一塊板ê下面也有兩個臼來穿伊兩支榫。
<sup>25</sup> 會幕第二面，就是北面，也做板二十塊，
<sup>26</sup> kap in ê銀臼四十個；chit-ê板ê下面有兩個臼，hit-ê板ê下面也有兩個臼。
<sup>27</sup> 會幕ê後面，就是西面，也做六塊板。
<sup>28</sup> 會幕後面ê兩個角頭，做兩塊板。
<sup>29</sup> 板ê下長，兩個相同，直到頂面第一個環lóng是ka-nn̂g-ê；兩個角頭ê板lóng是án-ni做。
<sup>30</sup> 有八個板，kap十六個銀臼；ta̍k塊板ê下面有兩個臼。
<sup>31</sup> 伊用chō-kiap柴做橫kông；為tio̍h會幕chit-pêng ê板做五支，
<sup>32</sup> 為tio̍h會幕hit-pêng ê板做五支；koh為tio̍h會幕後西面ê板做五支。
<sup>33</sup> 板ê對中hit支橫kông：hō͘伊tùi chit頭到hit頭。
<sup>34</sup> 板用金包；koh做板ê金環來套kông；kông也用金包。
<sup>35</sup> Koh用藍色、紫色、朱紅色ê料，kap過紡ê幼苧織帳籬；chit-ê帳籬用奇巧ê工織成ki-lō͘-peng來做ê。
<sup>36</sup> Koh用chō-kiap柴為tio̍h伊做四支柱，用金包伊；in ê鉤是金ê；koh為tio̍h in鑄四個銀臼。
<sup>37</sup> 用藍色、紫色、朱紅色ê料，kap過紡ê幼苧，用繡花ê工做布棚門ê門籬，
<sup>38</sup> kap伊五支柱，kap in ê鉤；in ê柱斗kap橫桿用金包伊；hit五個臼是銅ê。

</p></div><div class="p_right"><div class="chap">=== 出埃及記 · 第 36 章 ===</div><p>
<sup>1</sup> Pí-sat-lia̍t kap A-hô-lī-a-pek, kap lóng-chóng sim ū tì-hūi ê lâng, chiū-sī tit-tio̍h Iâ-hô-hoa siúⁿ-sù tì-hūi chhang-miâ hō͘ in chai chòe sèng-só͘ ta̍k-iūⁿ lō͘-ēng ê kang-ê, lóng tio̍h chiàu Iâ-hô-hoa só͘ hoan-hù-ê chòe  kang.
<sup>2</sup> Mô͘-se tiàu Pí-sat-lia̍t, A-hô-lī-a-pek, kap kìⁿ-nā sim ū tì-hūi ê lâng lâi, chiū-sī Iâ-hô-hoa ēng tì-hūi siúⁿ-sù in ê sim, sim siū kám-tōng lâi chòe-kang-ê.
<sup>3</sup> In tùi Mô͘-se the̍h it-chhè ê lé-mi̍h, chiū-sī Í-sek-lia̍t lâng ūi-tio̍h chòe sèng-só͘ kap lāi-bīn só͘ ēng ê mi̍h the̍h-lâi-ê.  Peh-sìⁿ ta̍k chá-khí iû-goân ēng kam-sim hiàn ê lé-mi̍h the̍h-lâi hō͘-i.
<sup>4</sup> Kìⁿ-nā chòe sèng-só͘ ê kang chiah-ê ū tì-hūi ê lâng, lóng chiām-thêng in só͘ chòe ê kang;
<sup>5</sup> lâi tùi Mô͘-se kóng, Peh-sìⁿ só͘ the̍h-lâi-ê, pí Iâ-hô-hoa bēng-lēng chòe ê kang só͘ tio̍h ēng ê liāu, kè-gia̍h ū chhun.
<sup>6</sup> Mô͘-se chhut-bēng, in chiū soan-pò͘ tī choân-iâⁿ, kóng, Bô-lūn lâm-lú bo̍h-tit koh chòe sím-mi̍h lâi, hiàn hō͘ sèng-só͘;  tùi án-ni chó͘-chí peh-sìⁿ bô koh the̍h-lâi.
<sup>7</sup> In-ūi in só͘ ū ê chhâi-liāu, kàu-gia̍h thang chòe it-chhè só͘ tio̍h chòe chiah-ê kang, soah ū chhun.
<sup>8</sup> In tiong-kan kìⁿ-nā sim ū tì-hūi chòe-kang-ê, ēng cha̍p-pak ê tiùⁿ chòe hōe-bō͘;  chiah-ê tiùⁿ sī ēng kè-pháng ê iù-tōe, kap lâm-sek, chí-sek, chu-âng-sek ê liāu;  iā ēng kî-khiáu ê kang chit-chiâⁿ ki-lō͘-peng chòe-i.
<sup>9</sup> Múi pak tiùⁿ tn̂g jī-cha̍p-poeh tiú, khoah sì-tiú;  tiùⁿ lóng sī chi̍t-iūⁿ ê chhùn-chhioh.
<sup>10</sup> Chit gō͘ pak tiùⁿ, i chhòng hō͘ in ta̍k pak saⁿ-liân;  hit gō͘ pak tiùⁿ iā ta̍k-pak saⁿ-liân.
<sup>11</sup> Tī chit-ê saⁿ-liân ê tiùⁿ, lō͘-bé pak ê piⁿ-á chòe lâm-sek ê liú-phàn;  tī hit-ê saⁿ-liân ê tiùⁿ, lō͘-bé pak ê piⁿ-á iā án-ni chòe.
<sup>12</sup> I tī chit niá tiùⁿ chòe gō͘-cha̍p ê liú-phàn, koh tī tē-jī niá tiùⁿ saⁿ-liân ê piⁿ-á, iā chòe gō͘-cha̍p ê liú-phàn;  liú-phàn lóng nn̄g-ê nn̄g-ê saⁿ-tùi.
<sup>13</sup> Koh chòe gō͘-cha̍p ê kim-kau, ēng i lâi kau hō͘ tiùⁿ saⁿ-liân;  chiū chiâⁿ-chòe chi̍t ê hōe-bō͘.
<sup>14</sup> I koh ēng soaⁿ-iûⁿ-mn̂g chit cha̍p-it pak ê tiùⁿ, chòe hōe-bō͘-téng ê pò͘-pîⁿ;
<sup>15</sup> múi-pak tiùⁿ tn̂g saⁿ-cha̍p tiú, khoah sì-tiú;  cha̍p-it pak tiùⁿ lóng chi̍t-iūⁿ ê chhùn-chhioh.
<sup>16</sup> Chiong gō͘ pak tiùⁿ liân-chòe chi̍t-pak, koh chiong la̍k pak tiùⁿ liân-chòe chi̍t-pak.
<sup>17</sup> Tī chit-ê saⁿ-liân ê tiùⁿ lō͘-bé pak ê piⁿ-á, i chòe gō͘-cha̍p ê liú-phàn, tī hit-ê saⁿ-liân lō͘-bé pak ê piⁿ-á iā chòe gō͘-cha̍p ê liú-phàn.
<sup>18</sup> I koh chòe gō͘-cha̍p ê tâng-kau, hō͘ pò͘-pîⁿ liân-chòe chi̍t-ê.
<sup>19</sup> Koh ēng ní-âng ê iûⁿ-phê chòe pò͘-pîⁿ ê kòa;  koh ēng hái-káu-phê kòa tī téng-bīn.
<sup>20</sup> I ēng chō-kiap-chhâ chòe hōe-bō͘ khiā ê pán.
<sup>21</sup> Khiā ê pán tn̂g cha̍p-tiú, khoah chi̍t-tiú-pòaⁿ.
<sup>22</sup> Ta̍k tè pán ū nn̄g ê sún saⁿ-pâi;  hōe-bō͘ it-chhè ê pán lóng chiàu án-ni chòe.
<sup>23</sup> I chòe hōe-bō͘ ê pán, lâm-pêng ê lâm-sì jī-cha̍p tè pán;
<sup>24</sup> tī chiah-ê jī-cha̍p tè pán ê ē-bīn chòe sì-cha̍p ê gûn-khū;  chi̍t tè pán ê ē-bīn ū nn̄g ê khū lâi chhēng i nn̄g ki sún;  koh chi̍t tè pán ê ē-bīn iā ū nn̄g ê khū lâi chhēng i nn̄g ki sún.
<sup>25</sup> Hōe-bō͘ tē-jī bīn, chiū-sī pak-bīn, iā chòe pán jī-cha̍p-tè,
<sup>26</sup> kap in ê gûn-khū sì-cha̍p-ê;  chit-ê pán ê ē-bīn ū nn̄g ê khū, hit-ê pán ê ē-bīn iā ū nn̄g ê khū.
<sup>27</sup> Hōe-bō͘ ê āu-bīn, chiū-sī sai-bīn, iā chòe la̍k tè pán.
<sup>28</sup> Hōe-bō͘ āu-bīn ê nn̄g ê kak-thâu, chòe nn̄g tè pán.
<sup>29</sup> Pán ê ē-tn̂g, nn̄g-ê saⁿ-tâng, ti̍t-kàu téng-bīn tē-it ê khoân lóng sī ka-nn̂g-ê;  nn̄g ê kak-thâu ê pán lóng sī án-ni chòe.
<sup>30</sup> Ū poeh ê pán, kap cha̍p-la̍k ê gûn-khū;  ta̍k tè pán ê ē-bīn ū nn̄g ê khū.
<sup>31</sup> I ēng chō-kiap-chhâ chòe hoâiⁿ-kông;  ūi-tio̍h hōe-bō͘ chit-pêng ê pán chòe gō͘-ki,
<sup>32</sup> ūi-tio̍h hōe-bō͘ hit-pêng ê pán chòe gō͘-ki;  koh ūi-tio̍h hōe-bō͘-āu sai-bīn ê pán chòe gō͘-ki.
<sup>33</sup> Pán ê tùi-tiong hit ki hoâiⁿ-kông, hō͘ i tùi chit-thâu kàu hit-thâu.
<sup>34</sup> Pán ēng kim pau; koh chòe pán ê kim-khoân lâi thò kông;  kông iā ēng kim pau.
<sup>35</sup> Koh ēng lâm-sek, chí-sek, chu-âng-sek ê liāu, kap kè-pháng ê iù-tōe chit tiùⁿ-lî; chit-ê tiùⁿ-lî ēng kî-khiáu ê kang chit-chiâⁿ ki-lō͘-peng lâi chòe-ê.
<sup>36</sup> Koh ēng chō-kiap-chhâ ūi-tio̍h i chòe sì ki thiāu, ēng kim pau i;  in ê kau sī kim-ê;  koh ūi-tio̍h in chù sì ê gûn-khū.
<sup>37</sup> Ēng lâm-sek, chí-sek, chu-âng-sek ê liāu, kap kè-pháng ê iù-tōe, ēng siù-hoe ê kang chòe pò͘-pîⁿ mn̂g ê mn̂g-lî,
<sup>38</sup> kap i gō͘ ki thiāu, kap in ê kau;  in ê thiāu-táu kap hoâiⁿ-koaiⁿ ēng kim pau i;  hit gō͘ ê khū sī tâng-ê.

</p></div></div><div class="p_outer"><div class="p_left"> <div class="chap">=== 出埃及記 · 第 37 章 ===</div><p>
<sup>1</sup> Pí-sat-lia̍t用chō-kiap柴做櫃，長兩肘半，闊肘半，高肘半；
<sup>2</sup> 內外用好金包伊，四圍齒金線，
<sup>3</sup> tī伊ê四腳kā伊鑄四個金環；chit-pêng兩環，hit-pêng兩環。
<sup>4</sup> 用chō-kiap柴做兩支kǹg，用金包伊。
<sup>5</sup> 將kǹg穿tī櫃邊ê環內，thang扛櫃。
<sup>6</sup> 用好金做施恩所，長兩肘半，闊肘半。
<sup>7</sup> 用金做兩個ki-lō͘兵；用車ê法做伊，tī施恩所ê雙頭；
<sup>8</sup> chit頭一個ki-lō͘兵，hit頭一個ki-lō͘兵；兩個ki-lō͘兵tī施恩所ê雙頭kap伊連做一塊。
<sup>9</sup> 兩個 ki-lō͘兵高高thí開翼，用in ê翼遮施恩所，in ê面相對；ki-lō͘兵ê面àⁿ施恩所。
<sup>10</sup> 伊用chō-kiap柴做桌，長兩肘，闊一肘，高肘半；
<sup>11</sup> 用好金包伊，四圍kā伊齒金線。
<sup>12</sup> 桌ê四圍各做一巴掌闊ê橫樑；橫樑頂四圍齒金線。
<sup>13</sup> Kā伊鑄四個金環，安tī伊ê四腳ê四角。
<sup>14</sup> 安環ê所在óa近橫樑，thang穿kǹg來扛桌。
<sup>15</sup> 用chō-kiap柴做兩支kǹg，用金包伊，thang扛桌。
<sup>16</sup> 也做桌頂ê器具，伊ê 盤、碗、瓶、杯，thang來灌奠，lóng用好金做。
<sup>17</sup> 伊用好金做燈台；燈台ê座kap中柱，伊ê杯，伊ê目，伊ê花，lóng用phah ê法，做kui座；
<sup>18</sup> 伊ê邊á分出六支；燈台ê chit-pêng有三支，燈台ê hit-pêng有三支；
<sup>19</sup> chit-pêng每支有三個杯，款式親像幸杏花，有目有花；hit-pêng每支也有三個杯，款式親像杏花，有目有花；tùi燈台分出ê六支lóng是án-ni。
<sup>20</sup> 燈台柱有四個杯，款式親像杏花，有伊ê目，kap伊ê花。
<sup>21</sup> 兩支ê下面有一目kap伊相連；koh兩支ê下面有一目kap伊相連；koh兩支ê下面有一目kap伊相連；燈台所出ê六支lóng是án-ni。
<sup>22</sup> Hiah-ê目kap hiah-ê支lóng kap伊連做一個；lóng用好金，照phah ê法做。
<sup>23</sup> 也kā伊做七個燈盞，kap伊ê chián，kap伊ê 盤，lóng用好金做ê。
<sup>24</sup> 做燈台kap一切ê器具用好金一tha-liân-tek。
<sup>25</sup> 伊用chō-kiap柴做香壇，長一肘，闊一肘，款式四方ê；高兩肘；伊hiah-ê角kap壇連做一塊。
<sup>26</sup> 壇 kap伊ê頂面，kap伊ê四圍，kap伊hiah-ê角，lóng用好金包伊，也tī伊ê四圍齒金線。
<sup>27</sup> Koh kā伊做兩個金環，安tī齒線ê下面，tī壇ê雙pêng兩支橫桿ê頂面；chiah-ê環是做穿kǹg ê路用，thang扛壇。
<sup>28</sup> 用chō-kiap柴做kǹg，用金包in。
<sup>29</sup> Koh照做芳味ê法做thang抹ê聖油，kap芳料清潔ê 香。

</p></div><div class="p_right"><div class="chap">=== 出埃及記 · 第 37 章 ===</div><p>
<sup>1</sup> Pí-sat-lia̍t ēng chō-kiap-chhâ chòe kūi, tn̂g nn̄g-tiú-pòaⁿ, khoah tiú-pòaⁿ, koâiⁿ tiú-pòaⁿ;
<sup>2</sup> lāi-gōa ēng hó-kim pau i, sì-ûi khí kim-sòaⁿ,
<sup>3</sup> tī i ê sì-kha kā i chù sì ê kim-khoân;  chit-pêng nn̄g khoân, hit-pêng nn̄g khoân.
<sup>4</sup> Ēng chō-kiap-chhâ chòe nn̄g ki kǹg, ēng kim pau i.
<sup>5</sup> Chiong kǹg chhng tī kūi-piⁿ ê khoân-lāi, thang kng kūi.
<sup>6</sup> Ēng hó-kim chòe si-un-só͘, tn̂g nn̄g-tiú-pòaⁿ, khoah tiú-pòaⁿ.
<sup>7</sup> Ēng kim chòe nn̄g ê ki-lō͘-peng;  ēng chhia ê hoat chòe i, tī si-un-só͘ ê siang-thâu;
<sup>8</sup> chit-thâu chi̍t ê ki-lō͘-peng, hit-thâu chi̍t ê ki-lō͘-peng;  nn̄g ê ki-lō͘-peng tī si-un-só͘ ê siang-thâu kap i liân-chòe chi̍t-tè.
<sup>9</sup> Nn̄g ê ki-lō͘-peng koâiⁿ-koâiⁿ thí-khui si̍t, ēng in ê si̍t jia si-un-só͘, in ê bīn saⁿ-tùi; ki-lō͘-peng ê bīn àⁿ si-un-só͘.
<sup>10</sup> I ēng chō-kiap-chhâ chòe toh, tn̂g nn̄g-tiú, khoah chi̍t-tiú, koâiⁿ tiú-pòaⁿ;
<sup>11</sup> ēng hó-kim pau i, sì-ûi kā i khí kim-sòaⁿ.
<sup>12</sup> Toh ê sì-ûi kok chòe chi̍t pa-chiúⁿ khoah ê hoâiⁿ-niû;  hoâiⁿ-niû-téng sì-ûi khí kim-sòaⁿ.
<sup>13</sup> Kā i chù sì ê kim-khoân, an tī i ê sì-kha ê sì-kak.
<sup>14</sup> An khoân ê só͘-chāi óa-kūn hoâiⁿ-niû, thang chhng-kǹg lâi kng toh.
<sup>15</sup> Ēng chō-kiap-chhâ chòe nn̄g ki kǹg, ēng kim pau i, thang kng toh.
<sup>16</sup> Iā chòe toh-téng ê khì-kū, i ê pôaⁿ, óaⁿ, pân, poe, thang lâi koàn-tiān, lóng ēng hó-kim chòe.
<sup>17</sup> I ēng hó-kim chòe teng-tâi; teng-tâi ê chō kap tiong-thiāu, i ê poe, i ê ba̍k, i ê hoe, lóng ēng phah ê hoat, chòe kui-chō;
<sup>18</sup> i ê piⁿ-á pun-chhut la̍k-ki;  teng-tâi ê chit-pêng ū saⁿ-ki, teng-tâi ê hit-pêng ū saⁿ-ki;
<sup>19</sup> chit-pêng múi-ki ū saⁿ ê poe, khoán-sit chhin-chhiūⁿ hēng-hoe, ū ba̍k ū hoe;  hit-pêng múi-ki iā ū saⁿ ê poe, khoán-sit chhin-chhiūⁿ hēng-hoe, ū ba̍k ū hoe;  tùi teng-tâi pun-chhut ê la̍k-ki lóng sī án-ni.
<sup>20</sup> Teng-tâi thiāu ū sì ê poe, khoán-sit chhin-chhiūⁿ hēng-hoe, ū i ê ba̍k, kap i ê hoe.
<sup>21</sup> Nn̄g-ki ê ē-bīn ū chi̍t-ba̍k kap i saⁿ-liân;  koh nn̄g-ki ê ē-bīn ū chi̍t-ba̍k kap i saⁿ-liân;  koh nn̄g-ki ê ē-bīn ū chi̍t-ba̍k kap i saⁿ-liân; teng-tâi só͘ chhut ê la̍k-ki lóng sī án-ni.
<sup>22</sup> Hiah-ê ba̍k kap hiah-ê ki lóng kap i liân-chòe chi̍t-ê;  lóng ēng hó-kim, chiàu phah ê hoat chòe.
<sup>23</sup> Iā kā i chòe chhit-ê teng-chóaⁿ, kap i ê chián, kap i ê pôaⁿ, lóng ēng hó-kim chòe ê.
<sup>24</sup> Chòe teng-tâi kap it-chhè ê khì-kū ēng hó-kim chi̍t tha-liân-tek.
<sup>25</sup> I ēng chō-kiap-chhâ chòe hiuⁿ-tôaⁿ, tn̂g chi̍t-tiú, khoah chi̍t-tiú, khoán-sit sù-hong-ê;  koâiⁿ nn̄g-tiú;  i hiah-ê kak kap tôaⁿ liân-chòe chi̍t-tè.
<sup>26</sup> Tôaⁿ kap i ê téng-bīn, kap i ê sì-ûi, kap i hiah-ê kak, lóng ēng hó-kim pau i, iā tī i ê sì-ûi khí kim-sòaⁿ.
<sup>27</sup> Koh kā i chòe nn̄g ê kim-khoân, an tī khí-sòaⁿ ê ē-bīn, tī tôaⁿ ê siang-pêng nn̄g ki hoâiⁿ-koaiⁿ ê téng-bīn;  chiah-ê khoân sī chòe chhng-kǹg ê lō͘-ēng, thang kng tôaⁿ.
<sup>28</sup> Ēng chō-kiap-chhâ chòe kǹg, ēng kim pau in.
<sup>29</sup> Koh chiàu chòe phang-bī ê hoat chòe thang boah ê sèng-iû, kap phang-liāu chheng-kiat ê hiuⁿ.

</p></div></div><div class="p_outer"><div class="p_left"> <div class="chap">=== 出埃及記 · 第 38 章 ===</div><p>
<sup>1</sup> 伊用chō-kiap柴做燒祭ê壇；長五肘，闊五肘，chit-ê壇是四方ê；高三肘。
<sup>2</sup> Tī壇ê四角頭做四支角，kap壇相連做一個，用銅包伊。
<sup>3</sup> Koh做壇一切ê器具，伊ê盆、thuh-á、盤、叉、火鼎；一切ê器具lóng用銅做。
<sup>4</sup> Koh為tio̍h壇用銅網做一個層(chân)，安tī壇四面圍腰板ê下面，hō͘伊透到壇ê半腰。
<sup>5</sup> 為tio̍h銅ê層ê四角鑄四個環，做穿kǹg ê路用。
<sup>6</sup> 用chō-kiap柴做kǹg，用銅包in。
<sup>7</sup> 將kǹg穿tī壇雙pêng ê環內，用伊來扛壇；也用板做壇，壇是空殼。
<sup>8</sup> 伊用銅做洗盪 ê盆，kap銅座；是用會幕門前做工ê婦人人ê銅鏡做ê。
<sup>9</sup> 伊做會幕ê帳；hit-ê帳ê南勢，用過紡ê幼苧做帷，一百肘。
<sup>10</sup> 帷ê柱二十支，銅做ê臼二十個；柱ê鉤kap橫桿是用銀做ê。
<sup>11</sup> 北面也一百肘，帷ê柱二十支，銅做ê 臼二十個；柱ê鉤kap橫桿是用銀做ê。
<sup>12</sup> 西面有帷五十肘，帷ê柱十支，臼十個；柱ê鉤kap橫桿是用銀做ê。
<sup>13</sup> 東面ê東勢五十肘。
<sup>14</sup> 門chit-pêng ê帷十五肘，帷ê柱三支，有臼三個。
<sup>15</sup> Hit-pêng也是án-ni；帳門ê左右，kok有帷十五肘；帷ê柱三支，臼三個。
<sup>16</sup> 帳四面ê帳帷lóng是用過紡ê幼苧做。
<sup>17</sup> 柱ê 臼是銅ê，柱ê鉤kap橫桿是銀ê；柱斗是用銀包ê；帳lóng總ê柱是用銀ê橫桿穿相連ê。
<sup>18</sup> 帳門ê門籬是用繡花ê工，用藍色、紫色、朱紅色ê料 kap過紡ê幼苧做ê；長二十肘，高五肘，kap帳ê帷相配。
<sup>19</sup> In ê柱四支，銅ê臼四個，柱ê鉤是銀ê，柱斗是銀包ê，橫桿是銀ê。
<sup>20</sup> 會幕以及帳內四圍所釘ê釘，lóng是銅ê。
<sup>21</sup> Chit-ê會幕是證據ê會幕；hit中間利未人所beh用物件ê總額，是照摩西所吩咐，經過祭司亞倫ê kiáⁿ，Í-tha-má ê手所算ê。
<sup>22</sup> 見若耶和華所吩咐摩西ê，猶大ê支派，Hō͘-jíⁿ ê孫、O͘-lī ê kiáⁿ、Pí-sat-lia̍t lóng做伊。
<sup>23</sup> Kap伊相kap做ê，有Tàn ê支派，A-hi-sat-boat ê kiáⁿ，A-hô-lī-a-pek，伊是gâu雕刻，koh奇巧ê師傅，koh能用藍色、紫色、朱紅色ê料kap幼苧來繡花。
<sup>24</sup> 做聖所一切ê工所用ê金，就是人所獻ê金，照聖所ê秤(phêng)，有二十九tha-liân-tek，koh七百三十sià-khek-le̍k。
<sup>25</sup> 會中受算ê人所出ê銀，照聖所ê秤，有一百tha-liân-tek，koh一千七百七十五 sià-khek-le̍k。
<sup>26</sup> 見若過去歸tī hiah-ê計算ê，tùi二十歲以上，有六十萬連三千五百五十人，照聖所ê秤，ta̍k人出銀半sià-khek-le̍k，就是一pí-ka。
<sup>27</sup> 用hit-ê一百tha-liân-tek ê銀，鑄聖所ê臼，kap帳籬柱ê臼；一百tha-liân-tek做一百個臼，一個臼用一tha-liân-tek。
<sup>28</sup> 用hit-ê一千七百七十五 sià-khek-le̍k ê銀，做柱ê鉤，也包柱斗，也做伊ê橫桿。
<sup>29</sup> 所獻ê銅，有七十tha-lâin-tek，koh兩清四百sià-khek-le̍k。
<sup>30</sup> 用chit-ê銅做會幕門ê臼，kap銅壇，kap伊ê銅網ê層，kap壇lóng總ê器具，
<sup>31</sup> 以及帳四圍ê臼，kap帳門ê臼，kap會幕lóng總所釘ê釘，kap帳四圍所釘ê釘。

</p></div><div class="p_right"><div class="chap">=== 出埃及記 · 第 38 章 ===</div><p>
<sup>1</sup> I ēng chō-kiap-chhâ chòe sio-chè ê tôaⁿ;  tn̂g gō͘-tiú, khoah gō͘-tiú, chit-ê tôaⁿ sī sù-hong-ê; koâiⁿ saⁿ-tiú.
<sup>2</sup> Tī tôaⁿ ê sì kak-thâu chòe sì ki kak, kap tôaⁿ saⁿ-liân chòe chi̍t-ê, ēng tâng pau i.
<sup>3</sup> Koh chòe tôaⁿ it-chhè ê khì-kū, i ê phûn, thuh-á, pôaⁿ, chhe, hé-tiáⁿ;  it-chhè ê khì-kū lóng ēng tâng chòe.
<sup>4</sup> Koh ūi-tio̍h tôaⁿ ēng tâng-bāng chòe chi̍t ê chân, an tī tôaⁿ sì-bīn ûi-io-pán ê ē-bīn, hō͘ i thàu-kàu tôaⁿ ê pòaⁿ-io.
<sup>5</sup> Ūi-tio̍h tâng ê chân ê sì-kak chù sì ê khoân, chòe chhng-kǹg ê lō͘-ēng.
<sup>6</sup> Ēng chō-kiap-chhâ chòe kǹg, ēng tâng pau in.
<sup>7</sup> Chiong kǹg chhng tī tôaⁿ siang-pêng ê khoân-lāi, ēng i lâi kng tôaⁿ;  iā ēng pán chòe tôaⁿ, tôaⁿ sī khang-khak.
<sup>8</sup> I ēng tâng chòe sóe-tn̄g ê phûn, kap tâng-chō;  sī ēng hōe-bō͘ mn̂g-chêng chòe-kang ê hū-jîn-lâng ê tâng-kiàⁿ chòe-ê.
<sup>9</sup> I chòe hōe-bō͘ ê tiûⁿ;  hit-ê tiûⁿ ê lâm-sì, ēng kè-pháng ê iù-tōe chòe ûi, chi̍t-pah tiú.
<sup>10</sup> Ûi ê thiāu jī-cha̍p ki, tâng-chòe ê khū jī-cha̍p-ê;  thiāu ê kau kap hoâiⁿ-koaiⁿ sī ēng gûn chòe-ê.
<sup>11</sup> Pak-bīn iā chi̍t-pah tiú, ûi ê thiāu jī-cha̍p ki, tâng-chòe ê khū jī-cha̍p ê;  thiāu ê kau kap hoâiⁿ-koaiⁿ sī ēng gûn chòe-ê.
<sup>12</sup> Sai-bīn ū ûi gō͘-cha̍p tiú, ûi ê thiāu cha̍p-ki, khū cha̍p-ê;  thiāu ê kau kap hoâiⁿ-koaiⁿ sī ēng gûn chòe-ê.
<sup>13</sup> Tang-bīn ê tang-sì gō͘-cha̍p tiú.
<sup>14</sup> Mn̂g chit-pêng ê ûi cha̍p-gō͘ tiú, ûi ê thiāu saⁿ-ki, ū khū saⁿ-ê.
<sup>15</sup> Hit-pêng iā sī án-ni;  tiûⁿ-mn̂g ê chó-iū, kok ū ûi cha̍p-gō͘ tiú;  ûi ê thiāu saⁿ-ki, khū saⁿ-ê.
<sup>16</sup> Tiûⁿ sì-bīn ê tiùⁿ-ûi lóng sī ēng kè-pháng ê iù-tōe chòe.
<sup>17</sup> Thiāu ê khū sī tâng-ê, thiāu ê kau kap hoâiⁿ-koaiⁿ sī gûn-ê;  thiāu-táu sī ēng gûn pau-ê;  tiûⁿ lóng chóng ê thiāu sī ēng gûn ê hoâiⁿ-koaiⁿ chhēng saⁿ-liân-ê.
<sup>18</sup> Tiûⁿ-mn̂g ê mn̂g-lî sī ēng siù-hoe ê kang, ēng lâm-sek, chí-sek, chu-âng-sek ê liāu kap kè-pháng ê iù-tōe chòe-ê;  tn̂g jī-cha̍p tiú, koâiⁿ gō͘ tiú, kap tiûⁿ ê ûi saⁿ-phòe.
<sup>19</sup> In ê thiāu sì-ki, tâng ê khū sì-ê, thiāu ê kau sī gûn-ê, thiāu-táu sī gûn pau-ê, hoâiⁿ-koaiⁿ sī gûn-ê.
<sup>20</sup> Hōe-bō͘ í-ki̍p tiûⁿ-lāi sì-ûi só͘ tèng ê teng, lóng sī tâng-ê.
<sup>21</sup> Chit-ê hōe-bō͘ sī chèng-kù ê hōe-bō͘;  hit tiong-kan Lī-bī lâng só͘ beh ēng mi̍h-kiāⁿ ê chóng-gia̍h, sī chiàu Mô͘-se só͘ hoan-hù, keng-kè chè-si A-lûn ê kiáⁿ, Í-tha-má ê chhiú só͘ sǹg-ê.
<sup>22</sup> Kìⁿ-nā Iâ-hô-hoa só͘ hoan-hù Mô͘-se-ê, Iû-tāi ê chi-phài, Hō͘-jíⁿ ê sun, O͘-lī ê kiáⁿ, Pí-sat-lia̍t lóng chòe-i.
<sup>23</sup> Kap i saⁿ-kap chòe-ê, ū Tàn ê chi-phài, A-hi-sat-boat ê kiáⁿ, A-hô-lī-a-pek, i sī gâu tiau-khek, koh kî-khiáu ê sai-hū, koh ōe ēng lâm-sek, chí-sek, chu-âng-sek ê liāu kap iù-tōe lâi siù-hoe.
<sup>24</sup> Chòe sèng-só͘ it-chhè ê kang só͘ ēng ê kim, chiū-sī lâng só͘ hiàn ê kim, chiàu sèng-só͘ ê phêng, ū jī-cha̍p-káu tha-liân-tek, koh chhit-pah saⁿ-cha̍p sià-khek-le̍k.
<sup>25</sup> Hōe-tiong siū sǹg ê lâng só͘ chhut ê gûn, chiàu sèng-só͘ ê phêng, ū chi̍t-pah tha-liân-tek, koh chi̍t-chheng chhit-pah chhit-cha̍p gō͘ sià-khek-le̍k.
<sup>26</sup> Kìⁿ-nā kè-khì kui tī hiah-ê kè-sǹg-ê, tùi jī-cha̍p hè í-chiūⁿ, ū la̍k-cha̍p-bān liân saⁿ-chheng gō͘-pah gō͘-cha̍p lâng, chiàu sèng-só͘ ê phêng, ta̍k-lâng chhut-gûn pòaⁿ sià-khek-le̍k, chiū-sī chi̍t pí-ka.
<sup>27</sup> Ēng hit-ê chi̍t-pah tha-liân-tek ê gûn, chù sèng-só͘ ê khū, kap tiùⁿ-lî-thiāu ê khū;  chi̍t pah tha-liân-tek chòe chi̍t-pah ê khū, chi̍t ê khū ēng chi̍t tha-liân-tek.
<sup>28</sup> Ēng hit-ê chi̍t-chheng chhit-pah chhit-cha̍p-gō͘ sià-khek-le̍k ê gûn, chòe thiāu ê kau, iā pau thiāu-táu, iā chòe i ê hoâiⁿ-koaiⁿ.
<sup>29</sup> Só͘ hiàn ê tâng, ū chhit-cha̍p tha-liân-tek, koh nn̄g-chheng sì-pah sià-khek-le̍k.
<sup>30</sup> Ēng chit-ê tâng chòe hōe-bō͘ mn̂g ê khū, kap tâng-tôaⁿ, kap i ê tâng-bāng ê chân, kap tôaⁿ lóng-chóng ê khì-kū,
<sup>31</sup> í-ki̍p tiûⁿ sì-ûi ê khū, kap tiûⁿ-mn̂g ê khū, kap hōe-bō͘ lóng-chóng só͘ tèng ê teng, kap tiûⁿ sì-ûi só͘ tèng ê teng.

</p></div></div><div class="p_outer"><div class="p_left"> <div class="chap">=== 出埃及記 · 第 39 章 ===</div><p>
<sup>1</sup> In用藍色、紫色、朱紅色ê料做精工ê衣服，tī聖所穿來服事，koh kā亞倫做聖衫，是照耶和華所吩咐摩西ê。
<sup>2</sup> 伊用金kap藍色、紫色、朱紅色ê料，kap過紡ê幼苧，做í-hut-tek。
<sup>3</sup> In將金tûi做薄片，剪做線，chham tī藍色、紫色、朱紅色ê料，kap幼苧用奇巧ê工做ê。
<sup>4</sup> Koh kā伊做披肩來連伊，hō͘伊雙pêng相連。
<sup>5</sup> Hit頂面奇巧ê工織ê帶，所用來hâ-ê，kap í-hut-tek同一樣ê做法，kap伊連做一塊，用金kap藍色、紫色、朱紅色ê料，kap過紡ê幼苧做伊；照耶和華所吩咐摩西ê。
<sup>6</sup> Koh tok紅瑪瑙入tī金槽裡，照刻印ê法，刻以色列hiah-ê kiáⁿ ê名tī hit頂面；
<sup>7</sup> 安tī í-hut-tek ê披肩，為以色列人做記念ê石；照耶和華所吩咐摩西ê。
<sup>8</sup> 伊用奇巧ê師傅ê手工做補褂，kap í-hut-tek同一樣ê做法；用金kap藍色、紫色、朱紅色ê料，kap過紡ê幼苧做ê。
<sup>9</sup> 補褂是四方ê；拗(áu)做雙重；長一掠，闊一掠，是雙重ê。
<sup>10</sup> 頂面入寶石四chōa，一chōa是紅寶石、黃玉、紅玉；這是第一chōa。
<sup>11</sup> 第二chōa是綠寶石、藍寶石、金剛石。
<sup>12</sup> 第三chōa是紫色ê瑪瑙，白色ê瑪瑙，紫色ê水晶。
<sup>13</sup> 第四chōa是綠玉、紅瑪瑙、碧玉；chiah-ê lóng入tī 金槽內。
<sup>14</sup> Chiah-ê寶石照以色列ê kiáⁿ ê名，共十二塊，親像刻印，每塊刻一個名，為tio̍h十二支派來做伊。
<sup>15</sup> In用好金phah鍊á，親像索á，安tī補褂。
<sup>16</sup> In koh做兩個金槽kap兩個金環，將chit兩個環安tī補褂 ê雙頭。
<sup>17</sup> 將所phah hit兩條金鍊á，連tī 雙頭兩個環。
<sup>18</sup> 用所phah兩條鍊á ê雙頭，連tī兩個槽，安tī í-hut-tek披肩ê頭前。
<sup>19</sup> 做兩個金環，hē tī補褂雙頭ê墘(kîⁿ)，近í-hut-tek ǹg內hit-pêng。
<sup>20</sup> Koh做兩個金環，安tī í-hut-tek披肩下面ê頭前，óa近相連ê所在，tī í-hut-tek奇巧ê工所織ê帶ê頂面。
<sup>21</sup> In用藍色ê幼帶，將pó͘褂 ê環kap í-hut-tek ê環縛相連，hō͘伊連(liâm)tī í-hut-tek奇巧ê工所織ê帶；hō͘補褂 kap í-hut-tek無離縫；是照耶和華所吩咐摩西ê。
<sup>22</sup> 伊用織布ê工做í-hut-tek內面ê外袍，kui領是藍色。
<sup>23</sup> 袍ê對中做一個領孔；孔ê周圍織領緣，親像戰甲ê領孔，免得破裂。
<sup>24</sup> 袍ê下腳pô͘，用藍色、紫色、朱紅色ê料，kap過紡ê幼苧，做石榴。
<sup>25</sup> Koh用好金做hâm-lêng，用hâm-lêng，kâⁿ石榴，hē tī袍四圍ê下腳pô͘，石榴ê中間；
<sup>26</sup> 一粒hâm-lêng，一粒石榴，一粒hâm-lêng，一粒石榴，tī袍四圍ê ē-kha-pô͘，thang穿來服事；是照耶和華所吩咐摩西ê。
<sup>27</sup> In用織成ê幼苧布，kā亞倫kap伊hiah-ê kiáⁿ做內衫。
<sup>28</sup> 也做幼苧布ê帽，kap幼苧布súi-súi包頭殼ê巾，用過紡ê幼苧布做褲。
<sup>29</sup> Koh用過紡ê幼苧，kap藍色、紫色、朱紅色ê料，用繡花ê手工，做腰帶；是照耶和華所吩咐摩西ê。
<sup>30</sup> In用好金做聖ê冕旒ê牌，照刻印ê法；刻字tī hit頂面，講：做聖歸耶和華。
<sup>31</sup> Koh用藍色ê帶，將牌縛tī帽頂；是照耶和華所吩咐摩西ê。
<sup>32</sup> Tùi án-ni，聚集ê會幕一切ê工lóng做明白，凡若耶和華所吩咐摩西ê，以色列人照án-ni做。
<sup>33</sup> In送到摩西hia，就是會幕、布棚，kap lóng總ê器具，伊ê 鉤、板、kông、柱、臼；
<sup>34</sup> 染紅羊káng皮ê蓋，海狗皮ê蓋，kap遮遮ê帳籬，
<sup>35</sup> 法櫃kap伊e5kng3，kap施恩所；
<sup>36</sup> 桌kap伊lóng總ê器具，kap排列ê餅；
<sup>37</sup> 好金ê燈台，kap伊ê燈盞，就是排列ê燈盞，kap伊lóng總ê器具，kap點光 ê油；
<sup>38</sup> 金壇，抹ê油，芳ê香料，布棚門ê門籬；
<sup>39</sup> 銅壇，kap伊ê銅ê層，伊ê kǹg，kap伊lóng總ê器具，洗盪 ê盆kap伊ê座，
<sup>40</sup> 帳ê帳帷 kap伊ê柱，伊ê臼，帳門ê門籬，用ê索，釘ê釘，kap布棚kap會幕內一概做路用ê器具；
<sup>41</sup> 精工ê衣服，tī聖所穿來服事，kap祭司亞倫ê聖衫，以及伊ê kiáⁿ e衫，做祭司來服事。
<sup>42</sup> 以色列人照耶和華所吩咐摩西一切ê話，做一切ê工。
<sup>43</sup> 摩西看見一切ê工，看ah，in已經做成，照耶和華所吩咐ê，in照án-ni做；摩西就kā in祝福。

</p></div><div class="p_right"><div class="chap">=== 出埃及記 · 第 39 章 ===</div><p>
<sup>1</sup> In ēng lâm-sek, chí-sek, chu-âng-sek ê liāu chòe cheng-kong ê i-ho̍k, tī sèng-só͘ chhēng lâi ho̍k-sāi, koh kā A-lûn chòe sèng-saⁿ, sī chiàu Iâ-hô-hoa só͘ hoan-hù Mô͘-se-ê.
<sup>2</sup> I ēng kim kap lâm-sek, chí-sek, chu-âng-sek ê liāu, kap kè-pháng ê iù-tōe, chòe í-hut-tek.
<sup>3</sup> In chiong kim tûi chòe po̍h-phìⁿ, chián chòe sòaⁿ, chham tī lâm-sek, chí-sek, chu-âng-sek ê liāu, kap iù-tōe ēng kî-khiáu ê kang chòe-ê.
<sup>4</sup> Koh kā i chòe phi-kian lâi liân-i, hō͘ i siang-pêng saⁿ-liân.
<sup>5</sup> Hit téng-bīn kî-khiáu ê kang chit-ê tòa, só͘ ēng lâi hâ-ê, kap í-hut-tek tâng-chi̍t-iūⁿ ê chòe-hoat, kap i liân-chòe chi̍t-tè, ēng kim kap lâm-sek, chí-sek, chu-âng-sek ê liāu, kap kè-pháng ê iù-tōe chòe-i;  chiàu Iâ-hô-hoa só͘ hoan-hù Mô͘-se-ê.
<sup>6</sup> Koh tok âng-bé-ló ji̍p tī kim-chô-ni̍h, chiàu khek-ìn ê hoat, khek Í-sek-lia̍t hiah-ê kiáⁿ ê miâ tī hit téng-bīn;
<sup>7</sup> an tī í-hut-tek ê phi-kian, ūi Í-sek-lia̍t lâng chòe kì-liām ê chio̍h; chiàu Iâ-hô-hoa só͘ hoan-hù Mô͘-se-ê.
<sup>8</sup> I ēng kî-khiáu ê sai-hū ê chhiú-kang chòe pó͘-kòa, kap í-hut-tek tâng chi̍t-iūⁿ ê chòe-hoat;  ēng kim, kap lâm-sek, chí-sek, chu-âng-sek ê liāu, kap kè-pháng ê iù-tōe chòe-ê.
<sup>9</sup> Pó͘-kòa sī sù-hong-ê;  áu chòe siang-têng;  tn̂g chi̍t-lia̍h, khoah chi̍t-lia̍h, sī siang-têng-ê.
<sup>10</sup> Téng-bīn ji̍p pó-chio̍h sì-chōa, chi̍t-chōa sī âng-pó-chio̍h, n̂g-ge̍k, âng-ge̍k;  che sī tē-it chōa.
<sup>11</sup> Tē-jī chōa sī le̍k-pó-chio̍h, lâm-pó-chio̍h, kim-kong-chio̍h.
<sup>12</sup> Tē-saⁿ chōa sī chí-sek ê bé-ló, pe̍h-sek ê bé-ló, chí-sek ê chúi-chiⁿ.
<sup>13</sup> Tē-sì chōa sī le̍k-ge̍k, âng-bé-ló, phek-ge̍k;  chiah-ê lóng ji̍p tī kim-chô-lāi.
<sup>14</sup> Chiah-ê pó-chio̍h chiàu Í-sek-lia̍t ê kiáⁿ ê miâ, kiōng cha̍p-jī tè, chhin-chhiūⁿ khek ìn, múi-tè khek chi̍t ê miâ, ūi-tio̍h cha̍p-jī chi-phài lâi chòe-i.
<sup>15</sup> In ēng hó-kim phah liān-á,  chhin-chhiūⁿ soh-á, an tī pó͘-kòa.
<sup>16</sup> In koh chòe nn̄g ê kim-chô kap nn̄g ê kim-khoân, chiong chit nn̄g ê khoân an tī pó͘-kòa ê siang-thâu.
<sup>17</sup> Chiong só͘ phah hit nn̄g tiâu kim-liān-á, liân tī siang-thâu nn̄g ê khoân.
<sup>18</sup> Ēng só͘ phah nn̄g-tiâu liān-á ê siang-thâu, liân tī nn̄g ê chô, an tī í-hut-tek phi-kian ê thâu-chêng.
<sup>19</sup> Chòe nn̄g ê kim-khoân, hē tī pó͘-kòa siang-thâu ê kîⁿ, kūn í-hut-tek ǹg-lāi hit-pêng.
<sup>20</sup> Koh chòe nn̄g ê kim-khoân, an tī í-hut-tek phi-kian ē-bīn ê thâu-chêng, óa-kūn saⁿ-liân ê só͘-chāi, tī í-hut-tek kî-khiáu ê kang só͘ chit-ê tòa ê téng-bīn.
<sup>21</sup> In ēng lâm-sek ê iù-tòa, chiong pó͘-kòa ê khoân kap í-hut-tek ê khoân pa̍k saⁿ-liân, hō͘ i liâm tī í-hut-tek kî-khiáu ê kang só͘ chit-ê tòa;  hō͘ pó͘-kòa kap í-hut-tek bô lī-phāng;  sī chiàu Iâ-hô-hoa só͘ hoan-hù Mô͘-se-ê.
<sup>22</sup> I ēng chit-pò͘ ê kang chòe í-hut-tek lāi-bīn ê gōa-phàu, kui-niá sī lâm-sek.
<sup>23</sup> Phàu ê tùi-tiong chòe chi̍t ê niá-khang; khang ê chiu-ûi chit niá-iân, chhin-chhiūⁿ chiàn-kah ê niá-khang, bián-tit phòa-li̍h.
<sup>24</sup> Phàu ê ē-kha-pô͘, ēng lâm-sek, chí-sek, chu-âng-sek ê liāu, kap kè-pháng ê iù-tōe, chòe sia̍h-liû.
<sup>25</sup> Koh ēng hó-kim chòe hâm-lêng, ēng hâm-lêng, kâⁿ sia̍h-liû, hē tī phàu sì-ûi ê ē-kha-pô͘, sia̍h-liû ê tiong-kan;
<sup>26</sup> chi̍t-lia̍p hâm-lêng, chi̍t-lia̍p sia̍h-liû, chi̍t-lia̍p hâm-lêng, chi̍t-lia̍p sia̍h-liû, tī phàu sì-ûi ê ē-kha-pô͘, thang chhēng lâi ho̍k-sāi;  sī chiàu Iâ-hô-hoa só͘ hoan-hù Mô͘-se-ê.
<sup>27</sup> In ēng chit-chiâⁿ ê iù-tōe-pò͘, kā A-lûn kap i hiah-ê kiáⁿ chòe lāi-saⁿ.
<sup>28</sup> Iā chòe iù-tōe-pò͘ ê bō, kap iù-tōe-pò͘ súi-súi pau thâu-khak ê kun, ēng kè-pháng ê iù-tōe-pò͘ chòe-khò͘.
<sup>29</sup> Koh ēng kè-pháng ê iù-tōe, kap lâm-sek, chí-sek, chu-âng-sek ê liāu, ēng siù-hoe ê chhiú-kang, chòe io-tòa;  sī chiàu Iâ-hô-hoa só͘ hoan-hù Mô͘-se ê.
<sup>30</sup> In ēng hó-kim chòe sèng ê bián-liû ê pâi, chiàu khek-ìn ê hoat;  khek-jī tī hit téng-bīn, kóng, CHÒE SÈNG KUI IÂ-HÔ-HOA.
<sup>31</sup> Koh ēng lâm-sek ê tòa, chiong pâi pa̍k tī bō-téng;  sī chiàu Iâ-hô-hoa só͘ hoan-hù Mô͘-se-ê.
<sup>32</sup> Tùi án-ni chū-chi̍p ê hōe-bō͘ it-chhè ê kang lóng chòe bêng-pe̍k, hoān-nā Iâ-hô-hoa só͘ hoan-hù Mô͘-se ê, Í-sek-lia̍t lâng chiàu án-ni chòe.
<sup>33</sup> In sàng kàu Mô͘-se hia, chiū-sī hōe-bō͘, pò͘-pîⁿ, kap lóng-chóng ê khì-kū, i ê kau, pán, kông, thiāu, khū;
<sup>34</sup> ní-âng iûⁿ-káng-phê ê kòa, hái-káu-phê ê kòa, kap jia-cha̍h ê tiùⁿ-lî,
<sup>35</sup> hoat-kūi kap i ê kǹg, kap si-un-só͘;
<sup>36</sup> toh kap i lóng-chóng ê khì-kū, kap pâi-lia̍t ê piáⁿ;
<sup>37</sup> hó-kim ê teng-tâi, kap i ê teng-chóaⁿ, chiū-sī pâi-lia̍t ê teng-chóaⁿ, kap i lóng-chóng ê khì-kū, kap tiám kng ê iû;
<sup>38</sup> kim-tôaⁿ, boah ê iû, phang ê hiuⁿ-liāu, pò͘-pîⁿ-mn̂g ê mn̂g-lî;
<sup>39</sup> tâng-tôaⁿ, kap i ê tâng ê chân, i ê kǹg, kap i lóng-chóng ê khì-kū, sóe-tn̄g ê phûn kap i ê chō,
<sup>40</sup> tiûⁿ ê tiùⁿ-ûi kap i ê thiāu, i ê khū, tiûⁿ-mn̂g ê mn̂g-lî, ēng ê soh, tèng ê teng, kap pò͘-pîⁿ kap hōe-bō͘-lāi it-khài chòe lō͘-ēng ê khì-kū;
<sup>41</sup> cheng-kong ê i-ho̍k, tī sèng-só͘ chhēng lâi ho̍k-sāi, kap chè-si A-lûn ê sèng-saⁿ, í-ki̍p i ê kiáⁿ ê saⁿ, chòe chè-si lâi ho̍k-sāi.
<sup>42</sup> Í-sek-lia̍t lâng chiàu Iâ-hô-hoa só͘ hoan-hù Mô͘-se it-chhè ê ōe, chòe it-chhè ê kang.
<sup>43</sup> Mô͘-se khòaⁿ-kìⁿ it-chhè ê kang, khòaⁿ ah, in í-keng chòe-chiâⁿ, chiàu Iâ-hô-hoa só͘ hoan-hù-ê, in chiàu án-ni chòe; Mô͘-se chiū kā in chiok-hok.

</p></div></div><div class="p_outer"><div class="p_left"> <div class="chap">=== 出埃及記 · 第 40 章 ===</div><p>
<sup>1</sup> 耶和華吩咐摩西講：
<sup>2</sup> 正月初一，你tio̍h起聚集ê會幕。
<sup>3</sup> 你tio̍h hē法櫃tī hit內面，用帳籬遮遮伊。
<sup>4</sup> 扛桌入去，排設頂面ê物；扛燈台入去，點伊ê燈。
<sup>5</sup> 扛燒香ê金壇，hē tī法櫃前，掛會幕門ê門籬。
<sup>6</sup> 將燒祭ê壇，hē tī聚集ê會幕門前。
<sup>7</sup> 將洗盪 ê盆，hē tī會幕kap壇ê中間，貯水tī盆內。
<sup>8</sup> Koh tī四圍khiā帳帷，掛帳門ê門籬。
<sup>9</sup> 用抹ê油抹會幕，kap其中凡所有ê，分別伊kap lóng總ê器具做聖；伊就做聖。
<sup>10</sup> Koh抹燒祭ê壇，kap伊lóng總ê器具，分別壇做聖；壇就做至聖。
<sup>11</sup> 也tio̍h抹洗盪 ê盆，分別伊做聖。
<sup>12</sup> Koh tio̍h chhōa亞倫kap伊hiah-ê kiáⁿ，到會幕門前，用水kā in洗。
<sup>13</sup> 也kā亞倫穿聖衫，koh用油抹伊，分別伊做聖，hō͘伊做祭司來服事我。
<sup>14</sup> Koh chhōa伊hiah-ê kiáⁿ來，kā in穿內袍。
<sup>15</sup> Tio̍h kā in抹油，親像抹in老父一樣，hō͘ in做祭司來服事我；in受抹油beh永遠做祭司，到ta̍k世代。
<sup>16</sup> 摩西án-ni行；lóng是照耶和華所吩咐伊ê來行。
<sup>17</sup> 第二年正月初一，會幕就khiā起來。
<sup>18</sup> 摩西khiā會幕hē hiah-ê臼，khiā hiah-ê板，穿hiah-ê橫kông，khiā hiah-ê柱。
<sup>19</sup> Tī會幕頂搭布棚，將布棚ê蓋，蓋(khàm)tī伊ê頂面，是照耶和華所吩咐摩西ê。
<sup>20</sup> Koh用律法hē tī櫃內，用kǹg穿tī櫃裡，hē施恩所tī櫃頂。
<sup>21</sup> 扛櫃入會幕，掛jia遮ê帳籬，jia遮法櫃，是照耶和華所吩咐摩西ê。
<sup>22</sup> Koh將桌hē tī會幕內，tī會幕ê北勢，tī帳籬外；
<sup>23</sup> hit頂面用餅排tī耶和華ê面前；是照耶和華所吩咐摩西ê。
<sup>24</sup> Koh hē燈台tī會幕內，kap桌相對，tī會幕ê南pêng。
<sup>25</sup> Tī耶和華ê面前點燈；是照耶和華所吩咐摩西ê。
<sup>26</sup> Koh hē金壇tī會幕內ê帳籬前；
<sup>27</sup> tī hit頂面燒芳料ê香；是照耶和華所吩咐摩西ê。
<sup>28</sup> Koh掛會幕門ê門籬。
<sup>29</sup> Tī聚集ê會幕門前，hē燒祭ê壇，將燒祭kap素祭獻tī hit頂面；是照耶和華所吩咐摩西ê。
<sup>30</sup> Hē洗盪 ê盆tī會幕kap壇ê中間，盆內貯水，thang洗盪。
<sup>31</sup> 摩西kap亞倫kap伊hiah-ê kiáⁿ，tī-hia洗手洗腳。
<sup>32</sup> In入會幕ê時，á是就近壇 ê時，就洗；是照耶和華所吩咐摩西ê。
<sup>33</sup> Tī會幕kap壇ê四圍，khiā帳帷，也掛帳帷門ê門籬；án-ni摩西就完工。
<sup>34</sup> Hit時雲遮蓋會幕，耶和華ê榮光充滿會幕。
<sup>35</sup> 摩西bōe能入會幕，因為雲停tī hit頂面；koh耶和華ê榮光充滿tī會幕。
<sup>36</sup> 雲tùi會幕收上去ê時，以色列人就起身行in ê路站。
<sup>37</sup> 雲若無收上去，in就無起身行，直直到雲收上去。
<sup>38</sup> 日時耶和華ê雲tī會幕頂，暝時hit中間有火，tī以色列全家ê目睭前；tī in所行ê路站lóng是án-ni。

</p></div><div class="p_right"><div class="chap">=== 出埃及記 · 第 40 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Chiaⁿ-ge̍h chhoe-it, lí tio̍h khí chū-chi̍p ê hōe-bō͘.
<sup>3</sup> Lí tio̍h hē hoat-kūi tī hit lāi-bīn, ēng tiùⁿ-lî jia-cha̍h-i.
<sup>4</sup> Kng toh ji̍p-khì, pâi-siat téng-bīn ê mi̍h;  kng teng-tâi ji̍p-khì, tiám i ê teng.
<sup>5</sup> Kng sio-hiuⁿ ê kim-tôaⁿ, hē tī hoat-kūi-chêng, kòa hōe-bō͘ mn̂g ê mn̂g-lî.
<sup>6</sup> Chiong sio-chè ê tôaⁿ, hē tī chū-chi̍p ê hōe-bō͘ mn̂g-chêng.
<sup>7</sup> Chiong sóe-tn̄g ê phûn, hē tī hōe-bō͘ kap tôaⁿ ê tiong-kan, tóe chúi tī phûn-lāi.
<sup>8</sup> Koh tī sì-ûi khiā tiûⁿ-ûi, kòa tiûⁿ-mn̂g ê mn̂g-lî.
<sup>9</sup> Ēng boah ê iû boah hōe-bō͘, kap kî-tiong hoān só͘-ū-ê, hun-piat i kap lóng-chóng ê khì-kū chòe-sèng;  i chiū chòe-sèng.
<sup>10</sup> Koh boah sio-chè ê tôaⁿ, kap i lóng-chóng ê khì-kū, hun-piat tôaⁿ chòe-sèng;  tôaⁿ chiū chòe chì-sèng.
<sup>11</sup> Iā tio̍h boah sóe-tn̄g ê phûn, hun-piat i chòe-sèng.
<sup>12</sup> Koh tio̍h chhōa A-lûn kap i hiah-ê kiáⁿ, kàu hōe-bō͘ mn̂g-chêng, ēng chúi kā in sóe.
<sup>13</sup> Iā kā A-lûn chhēng sèng-saⁿ, koh ēng iû boah i, hun-piat i chòe-sèng, hō͘ i chòe chè-si lâi ho̍k-sāi Góa.
<sup>14</sup> Koh chhōa i hiah-ê kiáⁿ lâi, kā in chhēng lāi-phàu.
<sup>15</sup> Tio̍h kā in boah-iû, chhin-chhiūⁿ boah in lāu-pē chi̍t-iūⁿ, hō͘ in chòe chè-si lâi ho̍k-sāi Góa;  in siū boah-iû beh éng-oán chòe chè-si, kàu ta̍k sè-tāi.
<sup>16</sup> Mô͘-se án-ni kiâⁿ; lóng sī chiàu Iâ-hô-hoa só͘ hoan-hù i ê lâi kiâⁿ.
<sup>17</sup> Tē-jī nî chiaⁿ-ge̍h chhoe-it, hōe-bō͘ chiū khiā-khí-lâi.
<sup>18</sup> Mô͘-se khiā hōe-bō͘ hē hiah-ê khū, khiā hiah-ê pán, chhng hiah-ê hoâiⁿ-kông, khiā hiah-ê thiāu.
<sup>19</sup> Tī hōe-bō͘ téng tah pò͘-pîⁿ, chiong pò͘-pîⁿ ê kòa, khàm tī i ê téng-bīn, sī chiàu Iâ-hô-hoa só͘ hoan-hù Mô͘-se-ê.
<sup>20</sup> Koh ēng lu̍t-hoat hē tī kūi-lāi, ēng kǹg chhng tī kūi-ni̍h, hē si-un-só͘ tī kūi-téng.
<sup>21</sup> Kng kūi ji̍p hōe-bō͘, kòa jia-cha̍h ê tiùⁿ-lî, jia-cha̍h hoat-kūi, sī chiàu Iâ-hô-hoa só͘ hoan-hù Mô͘-se-ê.
<sup>22</sup> Koh chiong toh hē tī hōe-bō͘-lāi, tī hōe-bō͘ ê pak-sì, tī tiùⁿ-lî gōa;
<sup>23</sup> hit téng-bīn ēng piáⁿ pâi tī Iâ-hô-hoa ê bīn-chêng;  sī chiàu Iâ-hô-hoa só͘ hoan-hù Mô͘-se-ê.
<sup>24</sup> Koh hē teng-tâi tī hōe-bō͘-lāi, kap toh saⁿ-tùi, tī hōe-bō͘ ê lâm-pêng.
<sup>25</sup> Tī Iâ-hô-hoa ê bīn-chêng tiám-teng;  sī chiàu Iâ-hô-hoa só͘ hoan-hù Mô͘-se-ê.
<sup>26</sup> Koh hē kim-tôaⁿ tī hōe-bō͘-lāi ê tiùⁿ-lî chêng;
<sup>27</sup> tī hit téng-bīn sio phang-liāu ê hiuⁿ;  sī chiàu Iâ-hô-hoa só͘ hoan-hù Mô͘-se-ê.
<sup>28</sup> Koh kòa hōe-bō͘ mn̂g ê mn̂g-lî.
<sup>29</sup> Tī chū-chi̍p ê hōe-bō͘ mn̂g-chêng, hē sio-chè ê tôaⁿ, chiong sio-chè kap sò͘-chè hiàn ti7hit téng-bīn;  sī chiàu Iâ-hô-hoa só͘ hoan-hù Mô͘-se-ê.
<sup>30</sup> Hē sóe-tn̄g ê phûn tī hōe-bō͘ kap tôaⁿ ê tiong-kan, phûn-lāi tóe chúi, thang sóe-tn̄g.
<sup>31</sup> Mô͘-se kap A-lûn kap i hiah-ê kiáⁿ, tī-hia sóe-chhiú sóe-kha.
<sup>32</sup> In ji̍p hōe-bō͘ ê sî, á-sī chiū-kūn tôaⁿ ê sî, chiū sóe;  sī chiàu Iâ-hô-hoa só͘ hoan-hù Mô͘-se-ê.
<sup>33</sup> Tī hōe-bō͘ kap tôaⁿ ê sì-ûi, khiā tiùⁿ-ûi, iā kòa tiùⁿ-ûi mn̂g ê mn̂g-lî;  án-ni Mô͘-se chiū oân-kang.
<sup>34</sup> Hit-sî hûn jia-khàm hōe-bō͘, Iâ-hô-hoa ê êng-kng chhiong-móa hōe-bō͘.
<sup>35</sup> Mô͘-se bōe-ōe ji̍p hōe-bō͘, in-ūi hûn thêng tī hit téng-bīn;  koh Iâ-hô-hoa ê êng-kng chhiong-móa tī hōe-bō͘.
<sup>36</sup> Hûn tùi hōe-bō͘ siu chiūⁿ-khì ê sî, Í-sek-lia̍t lâng chiū khí-sin kiâⁿ in ê lō͘-chām.
<sup>37</sup> Hûn nā bô siu chiūⁿ-khì, in chiū bô khí-sin kiâⁿ, ti̍t-ti̍t kàu hûn siu chiūⁿ-khì.
<sup>38</sup> Ji̍t-sî Iâ-hô-hoa ê hûn tī hōe-bō͘ téng, mî-sî hit tiong-kan ū hé, tī Í-sek-lia̍t choân-ke ê ba̍k-chiu-chêng;  tī in só͘ kiâⁿ ê lō͘-chām lóng sī.57

</p></div></div></section>

<section>

<div class="p_outer"><div class="p_left"> <div class="chap">=== 利未記 · 第 1 章 ===</div><p>
<sup>1</sup> 耶和華叫摩西tùi會幕內，kā伊講：
<sup>2</sup> 你tio̍h吩咐以色列人kā in講：Lín中間若有人獻禮物hō͘耶和華，tio̍h tùi牛群羊群中獻cheng-siⁿ做禮物。
<sup>3</sup> 伊ê禮物若tùi牛群取做燒祭，就tio̍h獻一隻無瑕疵ê牛káng；tio̍h tī會幕門口獻伊，thang tī耶和華ê面前得tio̍h接納。
<sup>4</sup> 伊tio̍h 按手tī燒祭ê cheng-siⁿ ê頭殼頂，就為tio̍h伊受接納，替伊贖罪。
<sup>5</sup> 伊tio̍h tī耶和華ê面前thâi牛káng-á；亞倫ê kiáⁿ孫做祭司ê，tio̍h獻hit-ê血，將血hiù tī會幕門口，壇ê四周圍。
<sup>6</sup> 伊tio̍h pak燒祭ê cheng-siⁿ ê皮，切伊ê肉一塊一塊。
<sup>7</sup> 祭司亞倫ê kiáⁿ孫tio̍h用火hē tī壇頂，用柴排tī火ê頂面。
<sup>8</sup> 亞倫ê kiáⁿ孫做祭司ê，tio̍h將肉塊kap頭kap油，排tī壇頂火裡ê柴。
<sup>9</sup> 獨獨燒祭ê臟腑kap腿，伊tio̍h用水洗伊；祭司就tio̍h將一切lóng燒tī壇頂做燒祭，獻hō͘耶和華做芳芳ê火祭。
<sup>10</sup> 伊ê禮物，若tùi羊群中來做燒祭，或是綿羊，或是山羊，tio̍h用無瑕疵ê公ê來獻。
<sup>11</sup> Tio̍h tī壇邊ê北勢，thâi伊tī耶和華ê面前；亞倫ê kiáⁿ孫做祭司ê，tio̍h用伊ê血hiù tī壇ê四周圍。
<sup>12</sup> Tio̍h kā伊切一塊一塊，連頭kap油；祭司tio̍h排tī壇頂火裡ê柴。
<sup>13</sup> 獨獨臟腑kap腿，tio̍h用水洗伊；祭司tio̍h將一切lóng獻，燒tī壇頂；這是燒祭，獻hō͘耶和華做芳芳ê火祭。
<sup>14</sup> 伊獻hō͘耶和華ê禮物，若用鳥隻做燒祭，就tio̍h獻ka-chui á是鴿á-kiáⁿ做禮物。
<sup>15</sup> 祭司tio̍h帶鳥á到壇前，chūn斷伊ê頭，燒tī壇頂；伊ê血tio̍h le̍k tī壇邊。
<sup>16</sup> Koh tio̍h將鳥ê kui kap伊ê毛除去，hiat tī壇邊ê東勢，火灰ê所在。
<sup>17</sup> Tio̍h khiú鳥ê兩翼；將伊拆開，總是m̄-thang破hō͘伊斷；祭司tio̍h燒伊tī壇頂火裡ê柴；這是燒祭，獻hō͘耶和華做芳芳ê火祭。

</p></div><div class="p_right"><div class="chap">=== 利未記 · 第 1 章 ===</div><p>
<sup>1</sup> Iâ-hô-hoa kiò Mô͘-se tùi hōe-bō͘-lāi, kā i kóng,
<sup>2</sup> Lí tio̍h hoan-hù Í-sek-lia̍t lâng kā in kóng,  Lín tiong-kan nā ū lâng hiàn lé-mi̍h hō͘ Iâ-hô-hoa, tio̍h tùi gû-kûn iûⁿ-kûn tiong hiàn cheng-siⁿ chòe lé-mi̍h.
<sup>3</sup> I ê lé-mi̍h nā tùi gû-kûn chhú chòe sio-chè, chiū tio̍h hiàn chi̍t chiah bô hâ-chhû ê gû-káng;  tio̍h tī hōe-bō͘ mn̂g-kháu hiàn i, thang tī Iâ-hô-hoa ê bīn-chêng tit-tio̍h chiap-la̍p.
<sup>4</sup> I tio̍h hōaⁿ-chhiú tī sio-chè ê cheng-siⁿ ê thâu-khak-téng, chiū ūi-tio̍h i siū chiap-la̍p, thòe i sio̍k-chōe.
<sup>5</sup> I tio̍h tī Iâ-hô-hoa ê bīn-chêng thâi gû-káng-á;  A-lûn ê kiáⁿ-sun chòe chè-si ê, tio̍h hiàn hit ê huih, chiong huih hiù tī hōe-bō͘ mn̂g-kháu, tôaⁿ ê sì-chiu-ûi.
<sup>6</sup> I tio̍h pak sio-chè ê cheng-siⁿ ê phê, chhiat i ê bah chi̍t-tè chi̍t-tè.
<sup>7</sup> Chè-si A-lûn ê kiáⁿ-sun tio̍h ēng hé hē tī tôaⁿ-téng, ēng chhâ pâi tī hé ê téng-bīn.
<sup>8</sup> A-lûn ê kiáⁿ-sun chòe chè-si-ê, tio̍h chiong bah-tè kap thâu kap iû, pâi tī tôaⁿ-téng hé-ni̍h ê chhâ.
<sup>9</sup> To̍k-to̍k sio-chè ê chōng-hú kap thúi, i tio̍h ēng chúi sóe i;  chè-si chiū tio̍h chiong it-chhè lóng sio tī tôaⁿ-téng chòe sio-chè, hiàn hō͘ Iâ-hô-hoa chòe phang-phang ê hé-chè.
<sup>10</sup> I ê lé-mi̍h, nā tùi iûⁿ-kûn-tiong lâi chòe sio-chè, he̍k-sī mî-iûⁿ, he̍k-sī soaⁿ-iûⁿ, tio̍h ēng bô hâ-chhû ê kang-ê lâi hiàn.
<sup>11</sup> Tio̍h tī tôaⁿ-piⁿ ê pak-sì, thâi i tī Iâ-hô-hoa ê bīn-chêng;  A-lûn ê kiáⁿ-sun chòe chè-si-ê, tio̍h ēng i ê huih hiù tī tôaⁿ ê sì-chiu-ûi.
<sup>12</sup> Tio̍h kā i chhiat chi̍t-tè chi̍t-tè, liân thâu kap iû;  chè-si tio̍h pâi tī tôaⁿ-téng hé-ni̍h ê chhâ.
<sup>13</sup> To̍k-to̍k chōng-hú kap thúi, tio̍h ēng chúi sóe i;  chè-si tio̍h chiong it-chhè lóng hiàn, sio tī tôaⁿ-téng;  che sī sio-chè, hiàn hō͘ Iâ-hô-hoa chòe phang-phang ê hé-chè.
<sup>14</sup> I hiàn hō͘ Iâ-hô-hoa ê lé-mi̍h, nā ēng chiáu-chiah chòe sio-chè, chiū tio̍h hiàn ka-chui á-sī chíⁿ-á-kiáⁿ chòe lé-mi̍h.
<sup>15</sup> Chè-si tio̍h tòa chiáu-á kàu tôaⁿ-chêng, chūn-tn̄g i ê thâu, sio tī tôaⁿ-téng;  i ê huih tio̍h le̍k tī tôaⁿ-piⁿ.
<sup>16</sup> Koh tio̍h chiong chiáu ê kui kap i ê mn̂g tû-khì, hiat tī tôaⁿ-piⁿ ê tang-sì, hé-hu ê só͘-chāi.
<sup>17</sup> Tio̍h khiú chiáu ê nn̄g si̍t;  chiong i thiah-khui, chóng-sī m̄-thang phòa hō͘ i tn̄g;  chè-si tio̍h sio i tī tôaⁿ-téng hé-ni̍h ê chhâ;  che sī sio-chè, hiàn-hō͘ Iâ-hô-hoa chòe phang-phang ê hé-chè.

</p></div></div><div class="p_outer"><div class="p_left"> <div class="chap">=== 利未記 · 第 2 章 ===</div><p>
<sup>1</sup> 若有人獻素祭做禮物hō͘耶和華，tio̍h用幼ê麵粉做伊ê禮物；tio̍h thîn油tī hit頂面，hē乳香tī hit頂面。
<sup>2</sup> 帶到亞倫ê kiáⁿ孫做祭司ê hia；伊就tùi幼ê麵粉中取出一把來，kap淡薄油，以及lóng總ê乳香；祭司就燒伊tī壇頂做記念；是獻hō͘耶和華做芳芳ê火祭。
<sup>3</sup> 素祭所chhun-ê，tio̍h歸hō͘亞倫kap伊ê kiáⁿ孫；這是獻hō͘耶和華火祭中做至聖ê。
<sup>4</sup> 你若帶火爐所pek ê禮物做素祭，tio̍h用幼麵粉ê無酵餅，用油調和ê，á是無酵ê薄餅用油抹ê。
<sup>5</sup> 若用煎盤煎ê禮物做素祭，就tio̍h用調和油無酵ê幼麵粉。
<sup>6</sup> Tio̍h peh kui塊，thîn油tī頂面；這是素祭。
<sup>7</sup> 若用鼎á煮ê禮物做素祭；就tio̍h用油kap幼麵粉做。
<sup>8</sup> Tio̍h將chiah-ê物做素祭，帶到耶和華ê面前，交代祭司，hō͘伊帶到壇前。
<sup>9</sup> 祭司tio̍h tùi素祭中the̍h出做記念ê，燒tī壇頂；是獻hō͘耶和華做芳芳ê火祭。
<sup>10</sup> 素祭所chhun-ê tio̍h歸hō͘亞倫kap伊ê kiáⁿ孫；這是獻hō͘耶和華ê火祭中做至聖ê。
<sup>11</sup> 見若lín獻hō͘耶和華ê素祭，lóng m̄-thang用酵做伊，因為酵kap蜜lín lóng m̄-thang燒伊，來做火祭獻hō͘耶和華。
<sup>12</sup> Chiah-ê物lín tio̍h獻hō͘耶和華，做起頭熟ê禮物；總是m̄-thang上壇頂做芳味。
<sup>13</sup> 見若獻做素祭ê禮物，lóng tio̍h用鹽調和；tī你素祭ê頂面m̄-thang欠缺lín ê上帝立約ê鹽；你一切ê禮物，lóng tio̍h配鹽來獻。
<sup>14</sup> 若用起頭成熟ê物做素祭，獻hō͘耶和華做禮物，tio̍h用新ê穗，就是過lún，過烘ê好五穀，獻伊做lín起頭成熟ê素祭。
<sup>15</sup> 也tio̍h thîn油tī hit頂面，hē乳香tī hit頂面；這是素祭。
<sup>16</sup> 祭司tio̍h將hit中間，做記念ê，就是過lún ê穗一份，kap油一份，以及一切ê乳香，lóng燒伊；這是獻hō͘耶和華ê火祭。

</p></div><div class="p_right"><div class="chap">=== 利未記 · 第 2 章 ===</div><p>
<sup>1</sup> Nā ū lâng hiàn sò͘-chè chòe lé-mi̍h hō͘ Iâ-hô-hoa, tio̍h ēng iù ê mī-hún chòe i ê lé-mi̍h;  tio̍h thîn iû tī hit téng-bīn, hē jú-hiuⁿ tī hit téng-bīn.
<sup>2</sup> Tòa kàu A-lûn ê kiáⁿ-sun chòe chè-si-ê hia;  i chiū tùi iù ê mī-hún-tiong chhú-chhut chi̍t-pé lâi, kap tām-po̍h iû, í-ki̍p lóng-chóng ê jú-hiuⁿ;  chè-si chiū sio i tī tôaⁿ-téng chòe kì-liām;  sī hiàn hō͘ Iâ-hô-hoa chòe phang-phang ê hé-chè.
<sup>3</sup> Sò͘-chè só͘ chhun-ê, tio̍h kui hō͘ A-lûn kap i ê kiáⁿ-sun;  che sī hiàn-hō͘ Iâ-hô-hoa hé-chè-tiong chòe chì-sèng-ê.
<sup>4</sup> Lí nā tòa hé-lô͘ só͘ pek ê lé-mi̍h chòe sò͘-chè, tio̍h ēng iù mī-hún ê bô-kàⁿ-piáⁿ, ēng iû tiau-hô-ê, á-sī bô-kàⁿ ê po̍h-piáⁿ ēng iû boah-ê.
<sup>5</sup> Nā ēng chian-pôaⁿ chian ê lé-mi̍h chòe sò͘-chè, chiū tio̍h ēng tiau-hô iû bô-kàⁿ ê iù mī-hún.
<sup>6</sup> Tio̍h peh kui-tè, thîn iû tī téng-bīn;  che sī sò͘-chè.
<sup>7</sup> Nā ēng tiáⁿ-á chú ê lé-mi̍h chòe sò͘-chè;  chiū tio̍h ēng iû kap iù mī-hún chòe.
<sup>8</sup> Tio̍h chiong chiah ê mi̍h chòe sò͘-chè, tòa kàu Iâ-hô-hoa ê bīn-chêng, kau-tài chè-si, hō͘ i tòa kàu tôaⁿ-chêng.
<sup>9</sup> Chè-si tio̍h tùi sò͘-chè-tiong the̍h-chhut chòe kì-liām-ê, sio tī tôaⁿ-téng;  sī hiàn hō͘ Iâ-hô-hoa chòe phang-phang ê hé-chè.
<sup>10</sup> Sò͘-chè só͘ chhun-ê tio̍h kui hō͘ A-lûn kap i ê kiáⁿ-sun;  che sī hiàn-hō͘ Iâ-hô-hoa ê hé-chè-tiong chòe chì-sèng-ê.
<sup>11</sup> Kìⁿ-nā lín hiàn-hō͘ Iâ-hô-hoa ê sò͘-chè, lóng m̄-thang ēng kàⁿ chòe i, in-ūi kàⁿ kap bi̍t lín lóng m̄-thang sio i, lâi chòe hé-chè hiàn hō͘ Iâ-hô-hoa.
<sup>12</sup> Chiah ê mi̍h lín tio̍h hiàn hō͘ Iâ-hô-hoa, chòe khí-thâu-se̍k ê lé-mi̍h;  chóng-sī m̄-thang chiūⁿ tôaⁿ-téng chòe phang-bī.
<sup>13</sup> Kìⁿ-nā hiàn chòe sò͘-chè ê lé-mi̍h, lóng tio̍h ēng iâm tiau-hô;  tī lí sò͘-chè ê téng-bīn m̄-thang khiàm-kheh lín ê Siōng-tè li̍p-iok ê iâm;  lí it-chhè ê lé-mi̍h, lóng tio̍h phòe iâm lâi hiàn.
<sup>14</sup> Nā ēng khí-thâu sêng-se̍k ê mi̍h chòe sò͘-chè, hiàn hō͘ Iâ-hô-hoa chòe lé-mi̍h, tio̍h ēng sin ê sūi, chiū-sī kè-lún, kè hang ê hó ngó͘-kok, hiàn i chòe lín khí-thâu sêng-se̍k ê sò͘-chè.
<sup>15</sup> Iā tio̍h thîn iû tī hit téng-bīn, hē jú-hiuⁿ tī hit téng-bīn;  che sī sò͘-chè.
<sup>16</sup> Chè-si tio̍h chiong hit tiong-kan, chòe kì-liām-ê, chiū-sī kè-lún ê sūi chi̍t-hūn, kap iû chi̍t-hūn, í-ki̍p it-chhè ê jú-hiuⁿ, lóng sio i;  che sī hiàn hō͘ Iâ-hô-hoa ê hé-chè.

</p></div></div><div class="p_outer"><div class="p_left"> <div class="chap">=== 利未記 · 第 3 章 ===</div><p>
<sup>1</sup> 伊ê禮物若是謝恩ê祭，或是tùi牛群中獻，無論是公ê，是母ê，tio̍h用無瑕疵ê獻tī耶和華ê面前。
<sup>2</sup> 伊tio̍h 按手tī禮物ê頭殼頂，thâi伊tī會幕ê門口；亞倫kiáⁿ孫做祭司ê，tio̍h用血hiù tī壇ê周圍。
<sup>3</sup> Tùi謝恩祭ê中間，tio̍h將火祭獻hō͘耶和華；用蓋臟腑ê油，kap臟腑所有ê油，
<sup>4</sup> 以及兩粒腰子，kap in所有ê油，就是óa近腰雙pêng ê油，kap肝裡ê網紗，kap腰子，一概the̍h起來。
<sup>5</sup> 亞倫ê kiáⁿ孫tio̍h燒伊tī壇裡燒祭ê頂面，就是tī火裡ê柴；是獻hō͘耶和華做芳芳ê火祭。
<sup>6</sup> 伊ê禮物做謝恩ê祭獻hō͘耶和華ê，若是tùi羊群中，或是公ê，或是母ê，tio̍h用無瑕疵ê。
<sup>7</sup> 若獻一隻羊á-kiáⁿ做禮物，tio̍h tī耶和華ê面前獻。
<sup>8</sup> 也tio̍h 按手tī伊ê禮物ê頭殼頂，thâi伊tī會幕前；亞倫ê kiáⁿ孫tio̍h將伊ê血hiù tī壇ê周圍。
<sup>9</sup> Tùi謝恩祭ê中間，tio̍h將火祭獻hō͘耶和華；hit中間ê油，kap伊ka-nn̂g-ki肥ê羊尾，tùi óa近脊骨ê所在the̍h起來，以及蓋臟腑ê油，kap臟腑所有ê油，
<sup>10</sup> 以及兩粒腰子，kap in所有ê油，就是óa近腰雙pêng ê油，kap肝裡ê網紗，kap腰子，一概the̍h起來。
<sup>11</sup> 祭司tio̍h燒伊tī壇頂；是獻hō͘耶和華做火祭ê食物。
<sup>12</sup> 伊ê禮物若是山羊，tio̍h tī耶和華ê面前獻。
<sup>13</sup> Tio̍h 按手tī伊ê頭殼，thâi伊tī會幕前；亞倫ê kiáⁿ孫tio̍h將血hiù tī壇ê周圍。
<sup>14</sup> 伊tio̍h tùi這獻伊ê禮物做火祭hō͘耶和華。
<sup>15</sup> 用蓋臟腑ê油，kap臟腑所有ê油，以及兩粒腰子，kap in所有ê油，就是óa近腰雙pêng ê油，kap肝頂ê網紗，kap腰子，一概the̍h起來。
<sup>16</sup> 祭司tio̍h燒伊tī壇頂，做火祭ê食物，取伊ê芳芳ê；油lóng是耶和華ê。
<sup>17</sup> Tī lín一切khiā起ê所在，油kap血lóng m̄-thang食；這beh做lín ta̍k世代永遠定tio̍h ê例。

</p></div><div class="p_right"><div class="chap">=== 利未記 · 第 3 章 ===</div><p>
<sup>1</sup> I ê lé-mi̍h nā sī siā-un ê chè, he̍k-sī tùi gû-kûn-tiong hiàn, bô-lūn sī kang-ê, sī bú-ê, tio̍h ēng bô hâ-chhû-ê hiàn tī Iâ-hô-hoa ê bīn-chêng.
<sup>2</sup> I tio̍h hōaⁿ-chhiú tī lé-mi̍h ê thâu-khak-téng, thâi i tī hōe-bō͘ ê mn̂g-kháu;  A-lûn kiáⁿ-sun chòe chè-si-ê, tio̍h ēng huih hiù tī tôaⁿ ê chiu-ûi.
<sup>3</sup> Tùi siā-un-chè ê tiong-kan, tio̍h chiong hé-chè hiàn hō͘ Iâ-hô-hoa;  ēng khàm chōng-hú ê iû, kap chōng-hú só͘ ū ê iû,
<sup>4</sup> í-ki̍p nn̄g lia̍p io-chí, kap in só͘ ū ê iû, chiū-sī óa-kūn io siang-pêng ê iû, kap koaⁿ-ni̍h ê bāng-se, kap io-chí, it-khài the̍h-khí-lâi.
<sup>5</sup> A-lûn ê kiáⁿ-sun tio̍h sio i tī tôaⁿ-ni̍h sio-chè ê téng-bīn, chiū-sī tī hé-ni̍h ê chhâ;  sī hiàn hō͘ Iâ-hô-hoa chòe phang-phang ê hé-chè.
<sup>6</sup> I ê lé-mi̍h chòe siā-un ê chè hiàn hō͘ Iâ-hô-hoa ê, nā sī tùi iûⁿ-kûn-tiong, he̍k-sī kang-ê, he̍k-sī bú-ê, tio̍h ēng bô hâ-chhû-ê.
<sup>7</sup> Nā hiàn chi̍t chiah iûⁿ-á-kiáⁿ chòe lé-mi̍h, tio̍h tī Iâ-hô-hoa ê bīn-chêng hiàn.
<sup>8</sup> Iā tio̍h hōaⁿ-chhiú tī i ê lé-mi̍h ê thâu-khak-téng, thâi i tī hōe-bō͘-chêng;  A-lûn ê kiáⁿ-sun tio̍h chiong i ê huih hiù tī tôaⁿ ê chiu-ûi.
<sup>9</sup> Tùi siā-un-chè ê tiong-kan, tio̍h chiong hé-chè hiàn hō͘ Iâ-hô-hoa;  hit tiong-kan ê iû, kap i ka-nn̂g-ki pûi ê iûⁿ-bé, tùi óa-kūn chit-kut ê só͘-chāi the̍h-khí-lâi, í-ki̍p khàm chōng-hú ê iû, kap chōng-hú só͘ ū ê iû,
<sup>10</sup> í-ki̍p nn̄g lia̍p io-chí, kap in só͘ ū ê iû, chiū-sī óa-kūn io siang-pêng ê iû, kap koaⁿ-ni̍h ê bāng-se, kap io-chí, it-khài the̍h-khí-lâi.
<sup>11</sup> Chè-si tio̍h sio i tī tôaⁿ-téng;  sī hiàn hō͘ Iâ-hô-hoa chòe hé-chè ê chia̍h-mi̍h.
<sup>12</sup> I ê lé-mi̍h nā sī soaⁿ-iûⁿ, tio̍h tī Iâ-hô-hoa ê bīn-chêng hiàn.
<sup>13</sup> Tio̍h hōaⁿ-chhiú tī i ê thâu-khak, thâi i tī hōe-bō͘-chêng;  A-lûn ê kiáⁿ-sun tio̍h chiong huih hiù tī tôaⁿ ê chiu-ûi.
<sup>14</sup> I tio̍h tùi che hiàn i ê lé-mi̍h chòe hé-chè hō͘ Iâ-hô-hoa.
<sup>15</sup> Ēng khàm chōng-hú ê iû, kap chōng-hú só͘ ū ê iû, í-ki̍p nn̄g lia̍p io-chí, kap in só͘ ū ê iû, chiū-sī óa-kūn io siang-pêng ê iû, kap koaⁿ-téng ê bāng-se, kap io-chí, it-khài the̍h-khí-lâi.
<sup>16</sup> Chè-si tio̍h sio i tī tôaⁿ-téng, chòe hé-chè ê chia̍h-mi̍h, chhú i ê phang-phang-ê;  iû lóng sī Iâ-hô-hoa ê.
<sup>17</sup> Tī lín it-chhè khiā-khí ê só͘-chāi, iû kap huih lóng m̄-thang chia̍h;  che beh chòe lín ta̍k sè-tāi éng-oán tiāⁿ-tio̍h ê lē.

</p></div></div><div class="p_outer"><div class="p_left"> <div class="chap">=== 利未記 · 第 4 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h吩咐以色列人講：若有人犯罪，錯誤犯tio̍h耶和華所命令m̄-thang行ê一項；
<sup>3</sup> 若受抹油ê祭司犯罪，連累百姓tī罪，就tio̍h因為伊所犯ê罪，用無瑕疵ê牛káng-á，獻hō͘耶和華做贖罪祭。
<sup>4</sup> 伊tio̍h牽牛káng-á到會幕門口，tī耶和華ê面前，按手tī牛káng-á ê頭殼頂，thâi牛káng-á tī耶和華ê面前。
<sup>5</sup> 受抹油ê祭司tio̍h取淡薄牛káng ê血，帶到會幕。
<sup>6</sup> 祭司tio̍h用指頭á ùn血，tī耶和華ê面前，tùi聖所ê帳籬前，hiù血七pái。
<sup>7</sup> 祭司koh tio̍h用淡薄血抹tī會幕內，tī耶和華ê面前，香壇hiah-ê角；伊也tio̍h用牛káng-á ê血lóng piàⁿ tī會幕門口燒祭ê壇腳。
<sup>8</sup> 伊tio̍h用贖罪祭ê牛káng-á所有ê油lóng the̍h起來，用蓋臟腑ê油，kap臟腑所有ê油，
<sup>9</sup> 以及兩粒腰子，kap in所有ê油，就是óa近腰雙pêng ê油，kap肝裡ê網紗，kap腰子，一概the̍h起來，kap tùi謝恩祭ê牛káng-á所the̍h起來-ê一樣；
<sup>10</sup> 祭司tio̍h燒hiah-ê tī燒祭ê壇頂。
<sup>11</sup> 牛káng-á ê皮kap所有ê肉，kap伊ê頭，伊ê腿，伊ê臟腑，伊ê糞，
<sup>12</sup> 就是ka-nn̂g隻牛káng-á tio̍h帶出營外到清氣ê地，piàⁿ火灰ê所在；用火燒tī柴頂，tī piàⁿ火灰ê所在燒伊。
<sup>13</sup> 若是以色列全會行錯，行耶和華所命令m̄-thang行ê一項事，致到有罪，tāi-chì iáu-kú隱密，會眾看無tio̍h ê。
<sup>14</sup> 到所犯ê罪，人一下知，會眾就tio̍h獻一隻牛káng-á-kiáⁿ做贖罪祭；牽到會幕前。
<sup>15</sup> 會中ê長老就tio̍h tī耶和華ê面前按手tī牛káng-á ê頭殼頂，牛káng-á tio̍h thâi tī耶和華ê面前。
<sup>16</sup> 受抹油ê祭司tio̍h取淡薄牛káng-á ê血，帶到會幕；
<sup>17</sup> 祭司tio̍h用指頭á ùn血tī耶和華ê面前，tī帳籬ê頭前，hiù七pái。
<sup>18</sup> Koh tio̍h用淡薄血抹tī會幕內，tī耶和華ê面前ê壇hiah-ê角；伊也tio̍h用所有ê血，lóng piàⁿ tī會幕ê門口燒祭ê壇腳。
<sup>19</sup> Tio̍h將所有ê油lóng the̍h起來，燒tī壇頂。
<sup>20</sup> Tio̍h行tī chit隻牛káng-á，親像所行tī贖罪祭ê牛káng-á，tio̍h照án-ni行；祭司tio̍h án-ni替in贖罪，in就beh得tio̍h赦免。
<sup>21</sup> 伊tio̍h將牛káng-á帶出營外燒伊，親像燒頭一隻牛káng-á一樣；這是會眾ê贖罪祭。
<sup>22</sup> 官長若有犯罪，錯誤行耶和華伊ê上帝所命令m̄-thang行ê一項事，致到有罪；
<sup>23</sup> 所犯ê罪到伊家己知，就tio̍h牽一隻無瑕疵ê山羊káng做伊ê禮物。
<sup>24</sup> Tio̍h按伊ê手tī山羊ê頭殼頂，thâi伊tī耶和華ê面前，tī thâi燒祭ê cheng-siⁿ ê所在；這是贖罪祭。
<sup>25</sup> 祭司tio̍h用指頭á the̍h淡薄贖罪祭ê血，抹tī燒祭ê壇hiah-ê角，將血piàⁿ tī燒祭ê壇腳。
<sup>26</sup> 所有ê油，伊lóng tio̍h燒tī壇頂，親像謝恩祭ê油一樣；論到伊ê罪，祭司tio̍h án-ni kā伊贖罪，伊就beh得tio̍h赦免。
<sup>27</sup> 百姓中若有人錯誤犯罪，行耶和華所命令m̄-thang行ê一項事，致到有罪，
<sup>28</sup> 所犯ê罪到伊家己知，伊因為所犯ê罪，就tio̍h牽一隻無瑕疵ê山羊母，做伊ê禮物。
<sup>29</sup> Tio̍h按伊ê手tī贖罪cheng-siⁿ ê頭殼頂，tī燒祭ê所在thâi贖罪祭ê cheng-siⁿ；
<sup>30</sup> 祭司tio̍h用指頭á the̍h淡薄羊血，抹tī燒祭ê壇hiah-ê角；所有ê血lóng tio̍h piàⁿ tī壇腳裡。
<sup>31</sup> Tio̍h將伊所有ê油lóng the̍h起來，親像the̍h謝恩祭ê油一樣，祭司tio̍h燒伊tī壇頂，tī耶和華ê面前，做芳味；祭司tio̍h為伊贖罪，伊就beh得tio̍h赦免。
<sup>32</sup> 伊若牽一隻綿羊á做贖罪祭ê禮物，就tio̍h牽一隻無瑕疵ê羊母。
<sup>33</sup> Tio̍h按伊ê手tī贖罪cheng-siⁿ ê頭殼頂；tī thâi燒祭ê所在，thâi贖罪祭ê cheng-siⁿ。
<sup>34</sup> 祭司tio̍h用指頭á the̍h淡薄贖罪祭cheng-siⁿ ê血，抹tī燒祭ê壇hiah-ê角，所有ê血lóng tio̍h piàⁿ tī壇腳裡。
<sup>35</sup> Tio̍h將伊所有ê油lóng the̍h起來，親像謝恩祭the̍h去羊á ê油一樣；祭司tio̍h燒伊tī壇頂，親像獻hō͘耶和華ê火祭；論到伊所犯tio̍h ê罪，祭司tio̍h án-ni kā伊贖罪，伊就beh得tio̍h赦免。

</p></div><div class="p_right"><div class="chap">=== 利未記 · 第 4 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h hoan-hù Í-sek-lia̍t lâng kóng, Nā ū lâng hoān-chōe, chhò-gō͘ hoān-tio̍h Iâ-hô-hoa só͘ bēng-lēng m̄-thang kiâⁿ ê chi̍t-hāng;
<sup>3</sup> nā siū boah-iû ê chè-si hoān-chōe, liân-lūi peh-sìⁿ tī chōe, chiū tio̍h in-ūi i só͘ hoān ê chōe, ēng bô hâ-chhû ê gû-káng-á, hiàn hō͘ Iâ-hô-hoa chòe sio̍k-chōe-chè.
<sup>4</sup> I tio̍h khan gû-káng-á kàu hōe-bō͘ mn̂g-kháu, tī Iâ-hô-hoa ê bīn-chêng, hōaⁿ-chhiú tī gû-káng-á ê thâu-khak-téng, thâi gû-káng-á tī Iâ-hô-hoa ê bīn-chêng.
<sup>5</sup> Siū boah-iû ê chè-si tio̍h chhú tām-po̍h gû-káng ê huih, tòa-kàu hōe-bō͘.
<sup>6</sup> Chè-si tio̍h ēng chńg-thâu-á ùn-huih, tī Iâ-hô-hoa ê bīn-chêng, tùi sèng-só͘ ê tiùⁿ-lî chêng, hiù huih chhit-pái.
<sup>7</sup> Chè-si koh tio̍h ēng tām-po̍h huih boah tī hōe-bō͘-lāi, tī Iâ-hô-hoa ê bīn-chêng, hiuⁿ-tôaⁿ hiah ê kak;  i iā tio̍h ēng gû-káng-á ê huih lóng piàⁿ tī hōe-bō͘ mn̂g-kháu sio-chè ê tôaⁿ-kha.
<sup>8</sup> I tio̍h ēng sio̍k-chōe-chè ê gû-káng-á só͘ ū ê iû lóng the̍h-khí-lâi, ēng khàm chōng-hú ê iû, kap chōng-hú só͘ ū ê iû,
<sup>9</sup> í-ki̍p nn̄g lia̍p io-chí, kap in só͘ ū ê iû, chiū-sī óa-kūn io siang-pêng ê iû, kap koaⁿ-ni̍h ê bāng-se, kap io-chí, it-khài the̍h-khí-lâi, kap tùi siā-un-chè ê gû-káng-á só͘ the̍h-khí-lâi-ê chi̍t-iūⁿ;
<sup>10</sup> chè-si tio̍h sio hiah-ê tī sio-chè ê tôaⁿ-téng.
<sup>11</sup> Gû-káng-á ê phê kap só͘ ū ê bah, kap i ê thâu, i ê thúi, i ê chōng-hú, i ê pùn,
<sup>12</sup> chiū-sī ka-nn̂g-chiah gû-káng-á tio̍h tòa chhut iâⁿ-gōa kàu chheng-khì ê tōe, piàⁿ hé-hu ê só͘-chāi;  ēng hé sio tī chhâ-téng, tī piàⁿ hé-hu ê só͘-chāi sio i.
<sup>13</sup> Nā sī Í-sek-lia̍t choân-hōe kiâⁿ-chhò, kiâⁿ Iâ-hô-hoa só͘ bēng-lēng m̄-thang kiâⁿ ê chi̍t-hāng sū, tì-kàu ū chōe, tāi-chì iáu-kú ún-ba̍t, hōe-chiòng khòaⁿ bô tio̍h ê.
<sup>14</sup> Kàu só͘ hoān ê chōe, lâng chi̍t-ē chai, hōe-chiòng chiū tio̍h hiàn chi̍t chiah gû-káng-á-kiáⁿ chòe sio̍k-chōe-chè;  khan kàu hōe-bō͘-chêng.
<sup>15</sup> Hōe-tiong ê tiúⁿ-ló chiū tio̍h tī Iâ-hô-hoa ê bīn-chêng hōaⁿ-chhiú tī gû-káng-á ê thâu-khak-téng, gû-káng-á tio̍h thâi tī Iâ-hô-hoa ê bīn-chêng.
<sup>16</sup> Siū-boah-iû ê chè-si tio̍h chhú tām-po̍h gû-káng-á ê huih, tòa kàu hōe-bō͘;
<sup>17</sup> chè-si tio̍h ēng chńg-thâu-á ùn huih tī Iâ-hô-hoa ê bīn-chêng, tī tiùⁿ-lî ê thâu-chêng, hiù chhit pái.
<sup>18</sup> Koh tio̍h ēng tām-po̍h huih boah tī hōe-bō͘-lāi, tī Iâ-hô-hoa ê bīn-chêng ê tôaⁿ hiah ê kak;  i iā tio̍h ēng só͘ ū ê huih, lóng piàⁿ tī hōe-bō͘ ê mn̂g-kháu sio-chè ê tôaⁿ-kha.
<sup>19</sup> Tio̍h chiong só͘ ū ê iû lóng the̍h-khí-lâi, sio tī tôaⁿ-téng.
<sup>20</sup> Tio̍h kiâⁿ tī chit chiah gû-káng-á, chhin-chhiūⁿ só͘ kiâⁿ tī sio̍k-chōe-chè ê gû-káng-á, tio̍h chiàu án-ni kiâⁿ;  chè-si tio̍h án-ni thòe in sio̍k-chōe, in chiū beh tit-tio̍h sià-bián.
<sup>21</sup> I tio̍h chiong gû-káng-á tòa-chhut iâⁿ-gōa sio-i, chhin-chhiūⁿ sio thâu-chi̍t-chiah gû-káng-á chi̍t-iūⁿ;  che sī hōe-chiòng ê sio̍k-chōe-chè.
<sup>22</sup> Koaⁿ-tiúⁿ nā ū hoān-chōe, chhò-gō͘ kiâⁿ Iâ-hô-hoa i ê Siōng-tè só͘ bēng-lēng m̄-thang kiâⁿ ê chi̍t-hāng sū, tì-kàu ū chōe;
<sup>23</sup> só͘ hoān ê chōe kàu i ka-kī chai, chiū tio̍h khan chi̍t chiah bô hâ-chhû ê soaⁿ-iûⁿ-káng chòe i ê lé-mi̍h.
<sup>24</sup> Tio̍h hōaⁿ i ê chhiú tī soaⁿ-iûⁿ ê thâu-khak-téng, thâi i tī Iâ-hô-hoa ê bīn-chêng, tī thâi sio-chè ê cheng-siⁿ ê só͘-chāi;  che sī sio̍k-chōe-chè.
<sup>25</sup> Chè-si tio̍h ēng chńg-thâu-á the̍h tām-po̍h sio̍k-chōe-chè ê huih, boah tī sio-chè ê tôaⁿ hiah ê kak, chiong huih piàⁿ tī sio-chè ê tôaⁿ-kha.
<sup>26</sup> Só͘ ū ê iû, i lóng tio̍h sio tī tôaⁿ-téng, chhin-chhiūⁿ siā-un-chè ê iû chi̍t-iūⁿ;  lūn-kàu i ê chōe, chè-si tio̍h án-ni kā i sio̍k-chōe, i chiū beh tit-tio̍h sià-bián.
<sup>27</sup> Peh-sìⁿ-tiong nā ū lâng chhò-gō͘ hoān-chōe, kiâⁿ Iâ-hô-hoa só͘ bēng-lēng m̄-thang kiâⁿ ê chi̍t-hāng sū, tì-kàu ū-chōe,
<sup>28</sup> só͘ hoān ê chōe kàu i ka-kī chai, i in-ūi só͘ hoān ê chōe, chiū tio̍h khan chi̍t-chiah bô hâ-chhû ê soaⁿ-iûⁿ-bú, chòe i ê lé-mi̍h.
<sup>29</sup> Tio̍h hōaⁿ i ê chhiú tī sio̍k-chōe cheng-siⁿ ê thâu-khak-téng, tī sio-chè ê só͘-chāi thâi sio̍k-chōe-chè ê cheng-siⁿ;
<sup>30</sup> chè-si tio̍h ēng chńg-thâu-á the̍h tām-po̍h iûⁿ-huih, boah tī sio-chè ê tôaⁿ hiah ê kak; só͘ ū ê huih lóng tio̍h piàⁿ tī tôaⁿ-kha-ni̍h.
<sup>31</sup> Tio̍h chiong i só͘ ū ê iû lóng the̍h-khí-lâi, chhin-chhiūⁿ the̍h siā-un-chè ê iû chi̍t-iūⁿ, chè-si tio̍h sio i tī tôaⁿ-téng, tī Iâ-hô-hoa ê bīn-chêng, chòe phang-bī;  chè-si tio̍h ūi i sio̍k-chōe, i chiū beh tit-tio̍h sià-bián.
<sup>32</sup> I nā khan chi̍t chiah mî-iûⁿ-á chòe sio̍k-chōe-chè ê lé-mi̍h, chiū tio̍h khan chi̍t-chiah bô hâ-chhû ê iûⁿ-bú.
<sup>33</sup> Tio̍h hōaⁿ i ê chhiú tī sio̍k-chōe cheng-siⁿ ê thâu-khak-téng;  tī thâi sio-chè ê só͘-chāi, thâi sio̍k-chōe-chè ê cheng-siⁿ.
<sup>34</sup> Chè-si tio̍h ēng chńg-thâu-á the̍h tām-po̍h sio̍k-chōe-chè cheng-siⁿ ê huih, boah tī sio-chè ê tôaⁿ hiah ê kak, só͘ ū ê huih lóng tio̍h piàⁿ tī tôaⁿ-kha-ni̍h.
<sup>35</sup> Tio̍h chiong i só͘ ū ê iû lóng the̍h-khí-lâi, chhin-chhiūⁿ siā-un-chè the̍h-khì iûⁿ-á ê iû chi̍t-iūⁿ;  chè-si tio̍h sio i tī tôaⁿ-téng, chhin-chhiūⁿ hiàn hō͘ Iâ-hô-hoa ê hé-chè;  lūn-kàu i só͘ hoān-tio̍h ê chōe, chè-si tio̍h án-ni kā i sio̍k-chōe, i chiū beh tit-tio̍h sià-bián.

</p></div></div><div class="p_outer"><div class="p_left"> <div class="chap">=== 利未記 · 第 5 章 ===</div><p>
<sup>1</sup> 若有人犯罪，就是聽見chiù -chōa ê聲，也伊本tio̍h做干證，總是所看見，á是所知ê，伊m̄講：伊tio̍h擔當伊ê罪。
<sup>2</sup> 若有人摸tio̍h無清氣ê物，或是無清氣ê獸ê身屍，或是無清氣ê cheng-siⁿ ê身屍，或是無清氣ê蟲thōa ê身屍，伊也m̄知，伊就無清氣，伊就有罪。
<sup>3</sup> á是伊摸tio̍h別人ê無清氣，無論bak-tio̍h甚麼無清氣來無清氣，總是伊m̄知；到一下知，就有罪。
<sup>4</sup> á是有人隨便chiù -chōa，嘴講beh做pháiⁿ，beh做好，無論人tī甚麼事隨便chiù -chōa，伊也m̄知；到一下知，就tī chiah-ê項ê一項，算做有罪。
<sup>5</sup> 伊tī chiah-ê項ê一項有罪，就tio̍h承認伊所犯ê罪。
<sup>6</sup> 也tio̍h因為所犯ê罪，帶補過失ê祭，到耶和華ê面前，就是羊群中ê母ê，或是綿羊á，或是山羊做贖罪ê祭；論到伊ê罪，祭司tio̍h án-ni kā伊贖。
<sup>7</sup> 伊ê氣力若無夠額thang獻一隻羊á，就tio̍h因為伊所犯ê罪，用兩隻ka-chui，á是兩隻鴿á-kiáⁿ，帶到耶和華ê面前做補過失ê祭；一隻做贖罪祭，一隻做燒祭。
<sup>8</sup> 伊tio̍h將chiah-ê帶到祭司hia；祭司就tio̍h事先獻hit隻做贖罪祭ê；tùi頷頸chūn伊ê頭，總是m̄-thang kā伊破開。
<sup>9</sup> 伊也tio̍h用chit-ê贖罪祭ê血，hiù tī壇邊；所chhun ê血tio̍h le̍k tī壇腳；這是贖罪祭。
<sup>10</sup> 伊tio̍h照例獻第二隻做燒祭；論到伊所犯ê罪，祭司tio̍h照án-ni kā伊贖；就beh得tio̍h赦免。
<sup>11</sup> 伊ê氣力若無夠額thang獻兩隻ka-chui，á是兩隻鴿á-kiáⁿ，就tio̍h因為伊所犯ê罪，帶伊ê禮物來，就是幼ê麵粉i-hoat ê十份一，做贖罪祭，m̄-thang落油，也m̄-thang chham乳香；因為是贖罪祭。
<sup>12</sup> 伊tio̍h將禮物帶到祭司hia；祭司tio̍h la̍k一la̍k，來做伊ê記念，燒tī壇頂，照獻hō͘耶和華ê火祭；這是贖罪祭。
<sup>13</sup> 論到伊tī chit幾項事ê中間，所犯ê一項，祭司tio̍h án-ni kā伊贖，就伊beh得tio̍h赦免；所chhun ê lóng歸hō͘祭司，kap素祭一樣。
<sup>14</sup> 耶和華吩咐摩西講：
<sup>15</sup> 人若tī耶和華ê聖物錯誤犯罪，致到有過失，就tio̍h用補過失ê祭來獻hō͘耶和華，照理所估sià-khek-le̍k ê銀，就是照聖所ê sià-khek-le̍k，tùi羊群中用無瑕疵ê綿羊káng，做補過失ê祭；
<sup>16</sup> koh伊因為tī聖物ê錯誤tio̍h賠，另外tio̍h加五份ê一份交hō͘祭司；祭司tio̍h用補過失ê祭ê綿羊káng，替伊贖罪，伊就beh得tio̍h赦免。
<sup>17</sup> 若有人犯罪行耶和華所命令m̄-thang行ê一項事，伊雖然m̄知也是有罪，就tio̍h擔當伊ê罪。
<sup>18</sup> 伊tio̍h照你所估ê，tùi羊群中牽一隻無瑕疵ê綿羊káng，來交hō͘祭司做補過失ê祭，因為伊錯誤犯tio̍h，伊也m̄知，祭司就beh替伊贖罪，伊就beh得tio̍h赦免。
<sup>19</sup> 這是補過失ê祭；因為伊tī耶和華ê面前實在有過失。

</p></div><div class="p_right"><div class="chap">=== 利未記 · 第 5 章 ===</div><p>
<sup>1</sup> Nā ū lâng hoān-chōe, chiū-sī thiaⁿ-kìⁿ chiù-chōa ê siaⁿ, iā i pún tio̍h chòe kan-chèng, chóng-sī só͘ khòaⁿ-kìⁿ, á-sī só͘ chai ê, i m̄-kóng, i tio̍h tam-tng i ê chōe.
<sup>2</sup> Nā ū lâng bong-tio̍h bô chheng-khì ê mi̍h, he̍k-sī bô chheng-khì ê siù ê sin-si, he̍k-sī bô chheng-khì ê cheng-siⁿ ê sin-si, he̍k-sī bô chheng-khì ê thâng-thōa ê sin-si, i iā m̄-chai, i chiū bô chheng-khì, i chiū ū chōe.
<sup>3</sup> Á-sī i bong-tio̍h pa̍t-lâng ê bô chheng-khì, bô-lūn bak-tio̍h sím-mi̍h bô chheng-khì lâi bô chheng-khì, chóng-sī i m̄-chai; kàu chi̍t-ē chai, chiū ū chōe.
<sup>4</sup> Á-sī ū lâng sûi-piān chiù-chōa, chhùi kóng beh chòe-pháiⁿ, beh chòe-hó, bô-lūn lâng tī sím-mi̍h sū sûi-piān chiù-chōa, i iā m̄-chai;  kàu chi̍t-ē chai, chiū tī chiah ê hāng ê chi̍t-hāng, sǹg-chòe ū chōe.
<sup>5</sup> I tī chiah ê hāng ê chi̍t-hāng ū chōe, chiū tio̍h sêng-jīn i só͘ hoān ê chōe.
<sup>6</sup> Iā tio̍h in-ūi só͘ hoān ê chōe, tòa pó͘-kè-sit ê chè, kàu Iâ-hô-hoa ê bīn-chêng, chiū-sī iûⁿ-kûn-tiong ê bú-ê, he̍k-sī mî-iûⁿ-á, he̍k-sī soaⁿ-iûⁿ chòe sio̍k-chōe ê chè;  lūn-kàu i ê chōe, chè-si tio̍h án-ni kā i sio̍k.
<sup>7</sup> I ê khùi-la̍t nā bô kàu-gia̍h thang hiàn chi̍t chiah iûⁿ-á, chiū tio̍h in-ūi i só͘ hoān ê chōe, ēng nn̄g chiah ka-chui, á-sī nn̄g chiah chíⁿ-á-kiáⁿ, tòa kàu Iâ-hô-hoa ê bīn-chêng chòe pó͘-kè-sit ê chè;  chi̍t-chiah chòe sio̍k-chōe-chè, chi̍t-chiah chòe sio-chè.
<sup>8</sup> I tio̍h chiong chiah-ê tòa kàu chè-si hia;  chè-si chiū tio̍h tāi-seng hiàn hit-chiah chòe sio̍k-chōe-chè ê;  tùi ām-kún chūn i ê thâu, chóng-sī m̄-thang kā i phòa-khui.
<sup>9</sup> I iā tio̍h ēng chit ê sio̍k-chōe-chè ê huih, hiù tī tôaⁿ-piⁿ;  só͘ chhun ê huih tio̍h le̍k tī tôaⁿ-kha;  che sī sio̍k-chōe-chè.
<sup>10</sup> I tio̍h chiàu-lē hiàn tē-jī-chiah chòe sio-chè;  lūn-kàu i só͘ hoān ê chōe, chè-si tio̍h chiàu án-ni kā i sio̍k;  chiū beh tit-tio̍h sià-bián.
<sup>11</sup> I ê khùi-la̍t nā bô kàu-gia̍h thang hiàn nn̄g chiah ka-chui, á-sī nn̄g chiah chíⁿ-á-kiáⁿ, chiū tio̍h in-ūi i só͘ hoān ê chōe, tòa i ê lé-mi̍h lâi, chiū-sī iù ê mī-hún i-hoat ê cha̍p-hūn-chi̍t, chòe sio̍k-chōe-chè, m̄-thang lo̍h iû, iā m̄-thang chham jú-hiuⁿ;  in-ūi sī sio̍k-chōe-chè.
<sup>12</sup> I tio̍h chiong lé-mi̍h tòa kàu chè-si hia; chè-si tio̍h la̍k chi̍t-la̍k, lâi chòe i ê kì-liām, sio tī tôaⁿ-téng, chiàu hiàn hō͘ Iâ-hô-hoa ê hé-chè;  che sī sio̍k-chōe-chè.
<sup>13</sup> Lūn-kàu i tī chitkui2 hāng sū ê tiong-kan, só͘ hoān ê chi̍t-hāng, chè-si tio̍h án-ni kā i sio̍k, chiū i beh tit-tio̍h sià-bián;  só͘ chhun ê lóng kui hō͘ chè-si, kap sò͘-chè chi̍t-iūⁿ.
<sup>14</sup> Iâ-hô-hoa hoan-hù Mô͘-se kóng,
<sup>15</sup> Lâng nā tī Iâ-hô-hoa ê sèng-mi̍h chhò-gō͘ hoān-chōe, tì-kàu ū kè-sit, chiū tio̍h ēng pó͘-kè-sit ê chè lâi hiàn hō͘ Iâ-hô-hoa, chiàu lí só͘ kó͘ sià-khek-le̍k ê gûn, chiū-sī chiàu sèng-só͘ ê sià-khek-le̍k, tùi iûⁿ-kûn-tiong ēng bô hâ-chhû ê mî-iûⁿ-káng, chòe pó͘-kè-sit ê chè;
<sup>16</sup> koh i in-ūi tī sèng-mi̍h ê chhò-gō͘ tio̍h pê, lēng-gōa tio̍h ke gō͘-hūn ê chi̍t-hūn kau hō͘ chè-si;  chè-si tio̍h ēng pó͘-kè-sit ê chè ê mî-iûⁿ-káng, thòe i sio̍k-chōe, i chiū beh tit-tio̍h sià-bián.
<sup>17</sup> Nā ū lâng hoān-chōe kiâⁿ Iâ-hô-hoa só͘ bēng-lēng m̄-thang kiâⁿ ê chi̍t-hāng-sū, i sui-jiân m̄-chai iā sī ū-chōe, chiū tio̍h tam-tng i ê chōe.
<sup>18</sup> I tio̍h chiàu lí só͘ kó͘ ê, tùi iûⁿ-kûn-tiong khan chi̍t chiah bô hâ-chhû ê mî-iûⁿ-káng, lâi kau hō͘ chè-si chòe pó͘-kè-sit ê chè, in-ūi i chhò-gō͘ hoān-tio̍h, i iā m̄-chai, chè-si chiū beh thòe i sio̍k-chōe, i chiū beh tit-tio̍h sià-bián.
<sup>19</sup> Che sī pó͘-kè-sit ê chè;  in-ūi i tī Iâ-hô-hoa ê bīn-chêng si̍t-chāi ū kè-sit.

</p></div></div><div class="p_outer"><div class="p_left"> <div class="chap">=== 利未記 · 第 6 章 ===</div><p>
<sup>1</sup> 耶和華吩咐摩西講：
<sup>2</sup> 若有人犯罪干犯耶和華，對伊ê厝邊行詭詐，或是所交代伊物件，或是kau-koan買賣，或是搶人ê財物，
<sup>3</sup> 或是欺壓厝邊，或是拾tio̍h失落ê物，行詭詐，白賊來chiù -chōa；tī人所行一切ê事ê中間，犯tio̍h一項，來有罪；
<sup>4</sup> 伊若犯tio̍h致到有過失，就tio̍h 還所搶ê，á是因為欺壓所得tio̍h-ê，á是所交代伊ê物，á是人失落hō͘伊所拾tio̍h ê物；
<sup>5</sup> á是伊因為甚麼物白賊chiù -chōa，就tio̍h照數額來還，另外加五份ê一份；tī查出伊有過失ê日，tio̍h還本主。
<sup>6</sup> 也tio̍h照你所估ê，用伊補過失ê祭，就是羊群中一隻無瑕疵ê綿羊káng牽到耶和華ê面前，交hō͘祭司做補過失ê祭。
<sup>7</sup> 祭司tio̍h tī耶和華ê面前，替伊贖罪，伊無論行甚麼事，hō͘伊有罪，lóng beh得tio̍h赦免。
<sup>8</sup> 耶和華吩咐摩西講：
<sup>9</sup> 你tio̍h命令亞倫kap伊ê kiáⁿ孫講：燒祭ê例是án-ni；燒祭tio̍h hē tī壇ê柴頂，一暝到光；壇頂ê火tio̍h常常to̍h。
<sup>10</sup> 祭司tio̍h穿幼苧布ê衣服，下身也tio̍h穿幼苧布ê褲，將壇頂ê火所燒做燒祭ê灰收起來，piàⁿ tī壇邊。
<sup>11</sup> 然後tio̍h thǹg去chit-ê衣服，穿別號ê衣服，將火灰帶出營外到清氣ê所在。
<sup>12</sup> 壇頂ê火tio̍h tī頂面常常to̍h，m̄-thang hoa；祭司tio̍h ta̍k早起tī hit頂面燒chhâ，koh將燒祭排tī壇頂，tī hit頂面燒謝恩祭ê油。
<sup>13</sup> tī壇頂ê火tio̍h常常to̍h，m̄-thang hoa。
<sup>14</sup> 素祭ê例是án-ni；亞倫ê kiáⁿ孫tio̍h tī壇前，將這獻tī耶和華ê面前。
<sup>15</sup> 伊tio̍h tùi hit中間，the̍h出素祭ê麵粉一把，kap油，kap素祭中所有ê乳香，燒tī壇頂，做記念，獻hō͘耶和華做芳味。
<sup>16</sup> 所chhun-ê亞倫kap伊ê kiáⁿ孫tio̍h食伊；tio̍h tī聖ê所在，m̄-thang chham酵，來食；tio̍h tī會幕ê院內食。
<sup>17</sup> M̄-thang chham酵來pek伊。這是我tùi我ê火祭中，賞賜in ê份額；是至聖ê，kap贖罪祭，以及補過失ê祭一樣。
<sup>18</sup> 見若亞倫kiáⁿ孫中ta-po͘-ê，lóng tio̍h食伊，tùi耶和華ê火祭中，做永遠ê份額，直到lín ê萬代；摸 chiah-ê祭物ê，lóng beh成做聖。
<sup>19</sup> 耶和華吩咐摩西講：
<sup>20</sup> 亞倫kap伊ê kiáⁿ孫tī伊受抹油ê日，所tio̍h獻hō͘耶和華ê禮物，就是幼ê麵粉i-hoat十份ê一份，做常常獻ê素祭；早起時一半，ê-hng時一半。
<sup>21</sup> Tio̍h tī 煎盤用油來做；調和了，你就tio̍h the̍h入來；pek好一塊一塊，做素祭，獻hō͘耶和華做芳味。
<sup>22</sup> 伊ê kiáⁿ孫中續接伊受抹油做祭司，tio̍h獻伊，tio̍h一盡燒hō͘耶和華；這是永遠ê例。
<sup>23</sup> 祭司ê素祭tio̍h一盡燒，m̄-thang食伊。
<sup>24</sup> 耶和華吩咐摩西講：
<sup>25</sup> 你tio̍h吩咐亞倫kap伊ê kiáⁿ孫講：贖罪祭ê例，就是án-ni；tio̍h tī耶和華ê面前thâi燒祭ê cheng-siⁿ ê所在，來thâi贖罪祭ê cheng-siⁿ；這是至聖ê物。
<sup>26</sup> 為贖罪獻chit-ê祭ê祭司tio̍h食伊；tio̍h tī聖ê所在，就是tī會幕ê院內食伊。
<sup>27</sup> 見若摸伊ê肉ê，beh成做聖；伊ê血若hiù tī甚麼衣服ê頂面，所hiù-tio̍h hit領，你tio̍h tī聖ê所在洗。
<sup>28</sup> 若煮tī磁ê器具，tio̍h kā伊kòng破；若煮tī銅ê器具，chit-ê器具tio̍h 過磨，chiah用水洗。
<sup>29</sup> 見若祭司中ê ta-po͘丁，lóng tio̍h食伊；這是至聖ê物。
<sup>30</sup> 見若贖罪祭，伊ê血若帶入會幕tī聖所贖罪，lóng m̄-thang食伊；tio̍h用火燒伊。

</p></div><div class="p_right"><div class="chap">=== 利未記 · 第 6 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Nā ū lâng hoān-chōe kan-hoān Iâ-hô-hoa, tùi i ê chhù-piⁿ kiâⁿ khúi-chà, he̍k-sī só͘ kau-tài i mi̍h-kiāⁿ, he̍k-sī kau-koan bóe-bōe, he̍k-sī chhiúⁿ lâng ê châi-bu̍t,
<sup>3</sup> he̍k-sī khi-ap chhù-piⁿ, he̍k-sī khioh-tio̍h sit-lo̍h ê mi̍h, kiâⁿ khúi-chà, pe̍h-chha̍t lâi chiù-chōa;  tī lâng só͘ kiâⁿ it-chhè ê sū ê tiong-kan, hoān-tio̍h chi̍t-hāng, lâi ū chōe;
<sup>4</sup> i nā hoān-tio̍h tì-kàu ū kè-sit, chiū tio̍h hêng só͘ chhiúⁿ-ê, á-sī in-ūi khi-ap só͘ tit-tio̍h-ê, á-sī só͘ kau-tài i ê mi̍h, á-sī lâng sit-lo̍h hō͘ i só͘ khioh-tio̍h ê mi̍h;
<sup>5</sup> á-sī i in-ūi sím-mi̍h mi̍h pe̍h-chha̍t chiù-chōa, chiū tio̍h chiàu siàu-gia̍h lâi hêng, lēng-gōa ke gō͘-hūn ê chi̍t-hūn;  tī chhâ-chhut i ū kè-sit ê ji̍t, tio̍h hêng pún-chú.
<sup>6</sup> Iā tio̍h chiàu lí só͘ kó͘ ê, ēng i pó͘-kè-sit ê chè, chiū-sī iûⁿ-kûn-tiong chi̍t-chiah bô hâ-chhû ê mî-iûⁿ-káng khan kàu Iâ-hô-hoa ê bīn-chêng, kau hō͘ chè-si chòe pó͘-kè-sit ê chè.
<sup>7</sup> Chè-si tio̍h tī Iâ-hô-hoa ê bīn-chêng, thòe i sio̍k-chōe, i bô-lūn kiâⁿ sím-mi̍h sū, hō͘ i ū chōe, lóng beh tit-tio̍h sià-bián.
<sup>8</sup> Iâ-hô-hoa hoan-hù Mô͘-se kóng,
<sup>9</sup> Lí tio̍h bēng-lēng A-lûn kap i ê kiáⁿ-sun kóng, Sio-chè ê lē sī án-ni;  sio-chè tio̍h hē tī tôaⁿ ê chhâ-téng, chi̍t-mî kàu kng;  tôaⁿ-téng ê hé tio̍h siông-siông to̍h.
<sup>10</sup> Chè-si tio̍h chhēng iù-tōe-pò͘ ê i-ho̍k, ē-sin iā tio̍h chhēng iù-tōe-pò͘ ê khò͘, chiong tôaⁿ-téng ê hé só͘ sio chòe sio-chè ê hu siu-khí-lâi, piàⁿ tī tôaⁿ-piⁿ.
<sup>11</sup> Jiân-āu tio̍h thǹg-khì chit ê i-ho̍k, chhēng pa̍t-hō ê i-ho̍k, chiong hé-hu tòa-chhut iâⁿ-gōa kàu chheng-khì ê só͘-chāi.
<sup>12</sup> Tôaⁿ-téng ê hé tio̍h tī téng-bīn siông-siông to̍h, m̄-thang hoa;  chè-si tio̍h ta̍k chá-khí tī hitteng2-bīn sio-chhâ, koh chiong sio-chè pâi tī tôaⁿ-téng, tī hí téng-bīn sio siā-un-chè ê iû.
<sup>13</sup> Tī tôaⁿ-téng ê hé tio̍h siông-siông to̍h, m̄-thang hoa.
<sup>14</sup> Sò͘-chè ê lē sī án-ni;  A-lûn ê kiáⁿ-sun tio̍h tī tôaⁿ-chêng, chiong che hiàn tī Iâ-hô-hoa ê bīn-chêng.
<sup>15</sup> I tio̍h tùi hit tiong-kan, the̍h-chhut sò͘-chè ê mī-hún chi̍t-pé, kap iû, kap sò͘-chè-tiong só͘ ū ê jú-hiuⁿ, sio tī tôaⁿ-téng, chòe kì-liām, hiàn hō͘ Iâ-hô-hoa chòe phang-bī.
<sup>16</sup> Só͘-chhun-ê A-lûn kap i ê kiáⁿ-sun tio̍h chia̍h i;  tio̍h tī sèng ê só͘-chāi, m̄-thang chham kàⁿ, lâi chia̍h;  tio̍h tī hōe-bō͘ ê īⁿ-lāi chia̍h.
<sup>17</sup> M̄-thang chham kàⁿ lâi pek i.  Che sī Góa tùi Góa ê hé-chè-tiong, siúⁿ-sù in ê hūn-gia̍h;  sī chì-sèng-ê, kap sio̍k-chōe-chè, í-ki̍p pó͘-kè-sit ê chè chi̍t-iūⁿ.
<sup>18</sup> Kìⁿ-nā A-lûn kiáⁿ-sun-tiong ta-po͘-ê, lóng tio̍h chia̍h i, tùi Iâ-hô-hoa ê hé-chè-tiong, chòe éng-oán ê hūn-gia̍h, ti̍t-kàu lín ê bān-tāi;  bong chiah ê chè-mi̍h ê, lóng beh chiâⁿ-chòe sèng.
<sup>19</sup> Iâ-hô-hoa hoan-hù Mô͘-se kóng,
<sup>20</sup> A-lûn kap i ê kiáⁿ-sun tī i siū boah-iû ê ji̍t, só͘ tio̍h hiàn hō͘ Iâ-hô-hoa ê lé-mi̍h, chiū-sī iù ê mī-hún i-hoat cha̍p-hūn ê chi̍t-hūn, chòe siông-siông hiàn ê sò͘-chè;  chá-khí-sî chi̍t-pòaⁿ, ê-hng-sî chi̍t-pòaⁿ.
<sup>21</sup> Tio̍h tī chian-pôaⁿ ēng iû lâi chòe;  tiau-hô-liáu, lí chiū tio̍h the̍h-ji̍p-lâi;  pek hó chi̍t-tè chi̍t-tè, chòe sò͘-chè, hiàn hō͘ Iâ-hô-hoa chòe phang-bī.
<sup>22</sup> I ê kiáⁿ-sun-tiong sòa-chiap i siū boah-iû chòe chè-si, tio̍h hiàn i, tio̍h it-chīn sio hō͘ Iâ-hô-hoa;  che sī éng-oán ê lē.
<sup>23</sup> Chè-si ê sò͘-chè tio̍h it-chīn sio, m̄-thang chia̍h i.
<sup>24</sup> Iâ-hô-hoa hoan-hù Mô͘-se kóng,
<sup>25</sup> Lí tio̍h hoan-hù A-lûn kap i ê kiáⁿ-sun kóng, Sio̍k-chōe-chè ê lē, chiū-sī án-ni;  tio̍h tī Iâ-hô-hoa ê bīn-chêng thâi sio-chè ê cheng-siⁿ ê só͘-chāi, lâi thâi sio̍k-chōe-chè ê cheng-siⁿ; che sī chì-sèng ê mi̍h.
<sup>26</sup> Ūi sio̍k-chōe hiàn chit ê chè ê chè-si tio̍h chia̍h i;  tio̍h tī sèng ê só͘-chāi, chiū-sī tī hōe-bō͘ ê īⁿ-lāi chia̍h i.
<sup>27</sup> Kìⁿ-nā bong i ê bah ê, beh chiâⁿ-chòe sèng;  i ê huih nā hiù tī sím-mi̍h i-ho̍k ê téng-bīn, só͘ hiù-tio̍h hit-niá, lí tio̍h tī sèng ê só͘-chāi sóe.
<sup>28</sup> Nā chú tī hûi ê khì-kū, tio̍h kā i kòng-phòa;  nā chú tī tâng ê khì-kū, chit ê khì-kū tio̍h kè-bôa, chiah ēng chúi sóe.
<sup>29</sup> Kìⁿ-nā chè-si-tiong ê ta-po͘-teng, lóng tio̍h chia̍h i;  che sī chì-sèng ê mi̍h.
<sup>30</sup> Kìⁿ-nā sio̍k-chōe-chè, i ê huih nā tòa ji̍p hōe-bō͘ tī sèng-só͘ sio̍k-chōe, lóng m̄-thang chia̍h i;  tio̍h ēng hé sio i.

</p></div></div><div class="p_outer"><div class="p_left"> <div class="chap">=== 利未記 · 第 7 章 ===</div><p>
<sup>1</sup> 補過失ê祭ê規例就是án-ni；chit-ê是至聖ê。
<sup>2</sup> tī thâi燒祭ê所在，也tio̍h tī-hia thâi補過失ê祭；伊ê血tio̍h hiù tī壇裡ê四圍。
<sup>3</sup> 伊ê油tio̍h lóng獻；hit-ê肥ê尾，kap蓋臟腑ê油，兩粒腰子，
<sup>4</sup> kap in所有ê油，就是óa近腰雙pêng ê油，kap肝裡ê網紗，kap腰子一概the̍h起來。
<sup>5</sup> 祭司tio̍h tī壇頂燒伊，做獻hō͘耶和華ê火祭；是補過失ê祭。
<sup>6</sup> 祭司中ê ta-po͘丁lóng tio̍h食伊，tī聖ê所在食；這是至聖ê。
<sup>7</sup> 贖罪祭甚麼款，補過失ê祭也是án-ni；in ê規例是一樣；用hit-ê來贖罪ê祭司，就得tio̍h chit-ê物。
<sup>8</sup> 祭司kā人獻燒祭，就伊所獻燒祭ê cheng-siⁿ ê皮，歸tī祭司本身。
<sup>9</sup> 見若tī火爐pek ê素祭，kap tī鼎á tī煎盤備辦ê，lóng tio̍h歸tī獻hit-ê祭ê祭司。
<sup>10</sup> 見若素祭，無論是chham油ê，á是乾ê，lóng tio̍h歸亞倫ê kiáⁿ孫，大家平分。
<sup>11</sup> 人獻謝恩祭hō͘耶和華，hit-ê規例就是án-ni。
<sup>12</sup> 伊若為tio̍h感謝來獻，就tio̍h用調和油ê無酵餅，kap抹油無酵ê薄餅，以及chhiau hō͘伊chiâu ê麵粉，用油調和做ê餅，kap感謝ê祭相kap來獻。
<sup>13</sup> tio̍h用有酵ê餅，kap為tio̍h感謝來獻ê謝恩祭，kap伊ê禮物相kap來獻。
<sup>14</sup> Tio̍h tùi ta̍k項禮物ê中間，the̍h一項獻hō͘耶和華做舉祭；這tio̍h歸tī hiù謝恩祭ê血ê祭司。
<sup>15</sup> 為tio̍h感謝來獻ê謝恩祭ê肉，tio̍h tī獻禮物ê日食伊，一點á m̄-thang 留到天光。
<sup>16</sup> 若伊所獻ê禮物，是為tio̍h謝願，á是甘心獻ê，tio̍h tī伊獻祭ê日食伊；所chhun-ê明á日thang食伊。
<sup>17</sup> 獨獨所chhun ê祭肉，到第三日tio̍h用火燒。
<sup>18</sup> 到第三日若食謝恩祭ê肉，chit-ê祭無得tio̍h接納，也無kā獻ê算額；反tńg是做thang厭惡ê；食伊ê人就tio̍h擔當伊ê罪。
<sup>19</sup> 祭肉若kha̍p-tio̍h無清氣ê物，就m̄-thang食，tio̍h用火燒。論到祭ê肉，見若清氣ê人lóng thang食伊；
<sup>20</sup> 獨獨屬tī耶和華謝恩祭ê肉，人若身軀bak-tio̍h無清氣來食伊，chit-ê人tio̍h tùi伊ê百姓中剪除去。
<sup>21</sup> 有人摸tio̍h甚麼無清氣ê物，或是人ê無清氣，或是無清氣ê cheng-siⁿ，或是無清氣可惡ê物，來食tio̍h屬tī耶和華謝恩祭ê肉，chit-ê人tio̍h tùi伊ê百姓中剪除去。
<sup>22</sup> 耶和華吩咐摩西講：
<sup>23</sup> 你tio̍h吩咐以色列人講：無論是牛，á是綿羊，á是山羊ê油，lín lóng m̄-thang食伊。
<sup>24</sup> 家己死ê ê油，kap hō͘野獸拆ê ê油，thang做別物ê路用；獨獨lín千萬m̄-thang食。
<sup>25</sup> 能thang獻hō͘耶和華做火祭ê cheng-siⁿ ê油，見若食伊ê人，hit-ê人tio̍h tùi伊ê百姓中剪除去。
<sup>26</sup> tī lín一切所khiā起ê所在，無論是鳥á是野獸ê血，lín lóng m̄-thang食伊。
<sup>27</sup> 無論甚麼人食甚麼血，hit人tio̍h tùi伊ê百姓中剪除去。
<sup>28</sup> 耶和華吩咐摩西講：
<sup>29</sup> 你tio̍h吩咐以色列人講：見若獻謝恩祭hō͘耶和華ê，tio̍h tùi伊ê謝恩祭中，帶伊ê禮物來hō͘耶和華。
<sup>30</sup> 伊tio̍h親手帶獻hō͘耶和華ê火祭來，就是帶油kap胸來，thang用胸tī耶和華ê面前做搖祭，來搖伊。
<sup>31</sup> 祭司tio̍h將油燒tī壇頂；獨獨胸 tio̍h歸tī亞倫kap伊ê kiáⁿ孫。
<sup>32</sup> Lín tio̍h tùi lín謝恩祭，將chiàⁿ腿做舉祭，歸hō͘祭司。
<sup>33</sup> 亞倫ê kiáⁿ孫中，獻謝恩祭ê血kap油ê，tio̍h得tio̍h chit-ê chiàⁿ腿做in ê份額。
<sup>34</sup> 因為我tùi以色列人謝恩祭ê中間取chit-ê搖ê胸，kap舉起ê腿，hō͘祭司亞倫kap伊ê kiáⁿ孫，做in tùi以色列人所永遠得tio̍h ê份額。
<sup>35</sup> 這是tùi耶和華火祭中，the̍h出做亞倫受抹油ê份額，kap伊ê kiáⁿ孫受抹油ê份額，tī伊chhōa in來當祭司ê職服事耶和華ê日。
<sup>36</sup> 就是伊kain抹油ê日，耶和華吩咐以色列人供給in ê，做in ta̍k世代永遠得tio̍h ê份額。
<sup>37</sup> 這是燒祭、素祭、贖罪祭、補過失ê祭、設立性質ê祭，kap謝恩祭ê規例。
<sup>38</sup> lóng是耶和華tī西奈山所命令摩西ê，就是伊tī西奈曠野命令以色列人獻禮物hō͘耶和華ê日。

</p></div><div class="p_right"><div class="chap">=== 利未記 · 第 7 章 ===</div><p>
<sup>1</sup> Pó͘-kè-sit ê chè ê kui-lē chiū sī án-ni;  chit-ê sī chì-sèng-ê.
<sup>2</sup> Tī thâi sio-chè ê só͘-chāi, iā tio̍h tī-hia thâi pó͘-kè-sit ê chè;  i ê huih tio̍h hiù tī tôaⁿ-ni̍h ê sì-ûi.
<sup>3</sup> I ê iû tio̍h lóng hiàn; hit ê pûi ê bé, kap khàm chōng-hú ê iû,
<sup>4</sup> nn̄g lia̍p io-chí kap in só͘ ū ê iû, chiū-sī óa-kūn io siang-pêng ê iû, kap koaⁿ-ni̍h ê bāng-se, kap io-chí it-khài the̍h-khí-lâi.
<sup>5</sup> Chè-si tio̍h tī tôaⁿ-téng sio i, chòe hiàn hō͘ Iâ-hô-hoa ê hé-chè;  sī pó͘-kè-sit ê chè.
<sup>6</sup> Chè-si-tiong ê ta-po͘-teng lóng tio̍h chia̍h i, tī sèng ê só͘-chāi chia̍h;  che sī chì-sèng-ê.
<sup>7</sup> Sio̍k-chōe-chè sím-mi̍h khoán, pó͘-kè-sit ê chè iā-sī án-ni;  in ê kui-lē sī chi̍t-iūⁿ;  ēng hit-ê lâi sio̍k-chōe ê chè-si, chiū tit-tio̍h chit ê mi̍h.
<sup>8</sup> Chè-si kā lâng hiàn sio-chè, chiū i só͘ hiàn sio-chè ê cheng-siⁿ ê phê, kui tī chè-si pún-sin.
<sup>9</sup> Kìⁿ-nā tī hé-lô͘ pek ê sò͘-chè, kap tī tiáⁿ-á tī chian-pôaⁿ pī-pān ê, lóng tio̍h kui tī hiàn hit ê chè ê chè-si.
<sup>10</sup> Kìⁿ-nā sò͘-chè, bô-lūn sī chham-iû-ê, á-sī ta-ê, lóng tio̍h kui A-lûn ê kiáⁿ-sun, tāi-ke pîⁿ-pun.
<sup>11</sup> Lâng hiàn siā-un-chè hō͘ Iâ-hô-hoa, hit ê kui-lē chiū-sī án-ni.
<sup>12</sup> I nā ūi-tio̍h kám-siā lâi hiàn, chiū tio̍h ēng tiau-hô iû ê bô-kàⁿ-piáⁿ, kap boah-iû bô-kàⁿ ê po̍h-piáⁿ, í-ki̍p chhiau hō͘ i chiâu ê mī-hún, ēng iû tiau-hô chòe ê piáⁿ, kap kám-siā ê chè saⁿ-kap lâi hiàn.
<sup>13</sup> Tio̍h ēng ū kàⁿ ê piáⁿ, kap ūi-tio̍h kám-siā lâi hiàn ê siā-un-chè, kap i ê lé-mi̍h saⁿ-kap lâi hiàn.
<sup>14</sup> Tio̍h tùi ta̍k-hāng lé-mi̍h ê tiong-kan, the̍h chi̍t-hāng hiàn hō͘ Iâ-hô-hoa chòe kú-chè;  che tio̍h kui tī hiù siā-un-chè ê huih ê chè-si.
<sup>15</sup> Ūi-tio̍h kám-siā lâi hiàn ê siā-un-chè ê bah, tio̍h tī hiàn lé-mi̍h ê ji̍t chia̍h i, chi̍t-tiám-á m̄-thang lâu kàu thiⁿ-kng.
<sup>16</sup> Nā i só͘-hiàn ê lé-mi̍h, sī ūi-tio̍h siā-goān, á-sī kam-sim hiàn ê, tio̍h tī i hiàn-chè ê ji̍t chia̍h i;  só͘-chhun-ê bîn-á-ji̍t thang chia̍h i.
<sup>17</sup> To̍k-to̍k só͘ chhun ê chè-bah, kàu tē-saⁿ ji̍t tio̍h ēng hé sio.
<sup>18</sup> Kàu tē-saⁿ ji̍t nā chia̍h siā-un-chè ê bah, chit ê chè bô tit-tio̍h chiap-la̍p, iā bô kā hiàn-ê sǹg-gia̍h;  hoán-tńg sī chòe thang iàm-ò͘ⁿ ê;  chia̍h i ê lâng chiū tio̍h tam-tng i ê chōe.
<sup>19</sup> Chè-bah nā kha̍p-tio̍h bô chheng-khì ê mi̍h, chiū m̄-thang chia̍h, tio̍h ēng hé sio.  Lūn-kàu chè ê bah, kìⁿ-nā chheng-khì ê lâng lóng thang chia̍h i;
<sup>20</sup> to̍k-to̍k sio̍k tī Iâ-hô-hoa siā-un-chè ê bah, lâng nā seng-khu bak-tio̍h bô chheng-khì lâi chia̍h i, chit ê lâng tio̍h tùi i ê peh-sìⁿ-tiong chián-tû-khì.
<sup>21</sup> Ū lâng bong-tio̍h sím-mi̍h bô chheng-khì ê mi̍h, he̍k-sī lâng ê bô chheng-khì, he̍k-sī bô chheng-khì ê cheng-siⁿ, he̍k-sī bô chheng-khì khó-ò͘ⁿ ê mi̍h, lâi chia̍h-tio̍h sio̍k tī Iâ-hô-hoa siā-un-chè ê bah, chit ê lâng tio̍h tùi i ê peh-sìⁿ-tiong chián-tû-khì.
<sup>22</sup> Iâ-hô-hoa hoan-hù Mô͘-se kóng,
<sup>23</sup> Lí tio̍h hoan-hù Í-sek-lia̍t lâng kóng, Bô-lūn sī gû, á-sī mî-iûⁿ, á-sī soaⁿ-iûⁿ ê iû, lín lóng m̄-thang chia̍h i.
<sup>24</sup> ka-kī sí-ê ê iû, kap hō͘ iá-siù thiah-ê ê iû, thang chòe pa̍t-mi̍h ê lō͘-ēng;  to̍k-to̍k lín chhian-bān m̄-thang chia̍h.
<sup>25</sup> Ōe thang hiàn-hō͘ Iâ-hô-hoa chòe hé-chè ê cheng-siⁿ ê iû, kìⁿ-nā chia̍h i ê lâng, hit ê lâng tio̍h tùi i ê peh-sìⁿ-tiong chián-tû-khì.
<sup>26</sup> Tī lín it-chhè só͘ khiā-khí ê só͘-chāi, bô-lūn sī chiáu á-sī iá-siù ê huih, lín lóng m̄-thang chia̍h i.
<sup>27</sup> Bô-lūn sím-mi̍h lâng chia̍h sím-mi̍h huih, hit-lâng tio̍h tùi i ê peh-sìⁿ-tiong chián-tû-khì.
<sup>28</sup> Iâ-hô-hoa hoan-hù Mô͘-se kóng,
<sup>29</sup> Lí tio̍h hoan-hù Í-sek-lia̍t lâng kóng, Kìⁿ-nā hiàn siā-un-chè hō͘ Iâ-hô-hoa ê, tio̍h tùi i ê siā-un-chè tiong, tòa i ê lé-mi̍h lâi hō͘ Iâ-hô-hoa.
<sup>30</sup> I tio̍h chhin-chhiú tòa hiàn-hō͘ Iâ-hô-hoa ê hé-chè lâi, chiū-sī tòa iû kap heng lâi, thang ēng heng tī Iâ-hô-hoa ê bīn-chêng chòe iô-chè,  lâi iô i.
<sup>31</sup> Chè-si tio̍h chiong iû sio tī tôaⁿ-téng;  to̍k-to̍k heng tio̍h kui tī A-lûn kap i ê kiáⁿ-sun.
<sup>32</sup> Lín tio̍h tùi lín siā-un-chè, chiong chiàⁿ-thúi chòe kú-chè, kui hō͘ chè-si.
<sup>33</sup> A-lûn ê kiáⁿ-sun-tiong, hiàn siā-un-chè ê huih kap iû ê, tio̍h tit-tio̍h chit ê chiàⁿ-thúi chòe in ê hūn-gia̍h.
<sup>34</sup> In-ūi Góa tùi Í-sek-lia̍t lâng siā-un-chè ê tiong-kan chhú chit ê iô ê heng, kap kú-khí ê thúi, hō͘ chè-si A-lûn kap i ê kiáⁿ-sun, chòe in tùi Í-sek-lia̍t lâng só͘ éng-oán tit-tio̍h ê hūn-gia̍h.
<sup>35</sup> Che sī tùi Iâ-hô-hoa hé-chè-tiong, the̍h-chhut chòe A-lûn siū-boah-iû ê hūn-gia̍h, kap i ê kiáⁿ-sun siū-boah-iû ê hūn-gia̍h, tī i chhōa in lâi tng chè-si ê chit ho̍k-sāi Iâ-hô-hoa ê ji̍t.
<sup>36</sup> Chiū-sī i kā in boah-iû ê ji̍t, Iâ-hô-hoa hoan-hù Í-sek-lia̍t lâng kiong-kip in ê, chòe in ta̍k sè-tāi éng-oán tit-tio̍h ê hūn-gia̍h.
<sup>37</sup> Che sī sio-chè, sò͘-chè, sio̍k-chōe-chè, pó͘-kè-sit ê chè, siat-li̍p sèng-chit ê chè, kap siā-un-chè ê kui-lē.
<sup>38</sup> Lóng sī Iâ-hô-hoa tī Se-nái soaⁿ só͘ bēng-lēng Mô͘-se-ê, chiū-sī i tī Se-nái khòng-iá bēng-lēng Í-sek-lia̍t lâng hiàn lé-mi̍h hō͘ Iâ-hô-hoa ê ji̍t.

</p></div></div><div class="p_outer"><div class="p_left"> <div class="chap">=== 利未記 · 第 8 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h將亞倫kap伊ê kiáⁿ，以及衣服，抹in ê油，kap贖罪祭ê一隻牛káng，兩隻綿羊káng，一筐無酵餅，lóng帶來。
<sup>3</sup> Koh招集會眾到會幕門口。
<sup>4</sup> 摩西照耶和華所命令伊ê來行；tùi án-ni會眾就聚集tī會幕門口。
<sup>5</sup> 摩西kā會眾講：這就是耶和華所命令tio̍h行ê事。
<sup>6</sup> 摩西帶亞倫kap伊ê kiáⁿ來，用水kā in洗。
<sup>7</sup> Kā伊穿內衫，hâ帶，穿外袍，tha̍h í-hut-tek，用奇巧ê工所織í-hut-tek ê帶 kā伊hâ，用án-ni來縛伊tī伊ê身軀。
<sup>8</sup> Koh kā伊tiò補褂，用O͘-lêng kap Thó͘-bêng，hē tī補褂內。
<sup>9</sup> 用帽戴tī伊ê頭殼；tī帽頭前ê頂面tiò金牌，就是聖ê冕旒；lóng是照耶和華所命令摩西ê。
<sup>10</sup> 摩西用抹in ê油抹會幕，kap其中所有ê物，分別伊做聖。
<sup>11</sup> Koh用hit-ê油hiù壇頂七pái，也抹壇kap伊一切ê器具kap洗盪ê盆，kap伊ê座，分別伊做聖。
<sup>12</sup> Koh用抹ê油倒tī亞倫ê頭殼頂，來抹伊，分別伊做聖。
<sup>13</sup> 摩西帶亞倫ê kiáⁿ來，kain穿內衫，hâ帶，包頭殼ê巾；lóng是照耶和華所命令摩西ê。
<sup>14</sup> 伊牽贖罪祭ê牛káng-á來；亞倫kap伊ê kiáⁿ 按手tī贖罪祭牛káng-á ê頭殼。
<sup>15</sup> 就thâi伊；摩西the̍h血，用指頭á抹tī壇頂四周圍hiah-ê角，hō͘壇清氣；將血倒tī壇腳hia，分別伊做聖，kā伊贖罪。
<sup>16</sup> Koh the̍h臟腑所有ê油，kap肝裡ê網紗，以及兩-粒腰子，kap in所有ê油，摩西lóng燒伊tī壇頂。
<sup>17</sup> 若是牛káng-á，伊ê皮，伊ê肉，伊ê糞，用火燒tī營外；是照耶和華所命令摩西ê。
<sup>18</sup> 伊牽燒祭ê綿羊káng來；亞倫kap伊ê kiáⁿ 按手tī羊káng ê頭殼。
<sup>19</sup> 就thâi伊；摩西用血hiù tī壇頂ê周圍。
<sup>20</sup> 將羊切一塊一塊；摩西用頭，kap肉塊，以及油lóng燒伊。
<sup>21</sup> 用水洗臟腑kap腿；摩西就將ka-nn̂g 隻羊燒tī壇頂，做芳芳ê燒祭，做火祭獻hō͘耶和華；lóng是照耶和華所命令摩西ê。
<sup>22</sup> 伊koh牽第二隻綿羊káng，就是設立性質ê禮ê羊，亞倫kap伊ê kiáⁿ 按手tī羊ê頭殼。
<sup>23</sup> 就thâi伊；摩西the̍h淡薄血抹tī亞倫ê chiàⁿ-pêng ê耳á錘，kap chiàⁿ手ê大pō͘拇，kap chiàⁿ腳ê大pō͘拇。
<sup>24</sup> Koh帶亞倫ê kiáⁿ來，摩西用淡薄血抹tṳn chiàⁿ-pêng ê耳á錘，kap chiàⁿ手ê大pō͘拇，kap chiàⁿ腳ê大pō͘拇；摩西koh用血hiù tī壇頂ê周圍。
<sup>25</sup> Koh取油，kap肥ê尾，以及臟腑一切ê油，kap肝裡ê網紗，兩粒腰子kap in ê油，kap chiàⁿ腿。
<sup>26</sup> Koh tùi耶和華ê面前tóe無酵餅ê筐，the̍h出一塊無酵餅，一塊油餅，一塊薄餅，lóng hē tī油kap chiàⁿ腿頂。
<sup>27</sup> 將這一切hē tī亞倫ê手，kap伊ê kiáⁿ ê手，做搖祭，tī耶和華ê面前搖伊。
<sup>28</sup> 摩西tùi in ê手the̍h落來，燒tī壇裡燒祭ê頂面，lóng是設立性質ê禮，做芳芳；是做獻hō͘耶和華ê火祭。
<sup>29</sup> 摩西the̍h羊ê胸做搖祭，tī耶和華ê面前搖伊；是tī設立性質ê禮ê羊，摩西所得tio̍h ê份額；lóng是照耶和華所命令摩西ê。
<sup>30</sup> 摩西the̍h抹ê油，kap壇頂ê血，hiù tī亞倫kap伊ê衫，以及伊ê kiáⁿ，kap伊ê kiáⁿ ê衫；hō͘亞倫kap伊ê衫，以及伊ê kiáⁿ kap伊ê kiáⁿ ê衫，相kap做聖。
<sup>31</sup> 摩西對亞倫kap伊ê kiáⁿ講：將肉煮tī會幕ê門口，tī-hia食伊，也食設立性質ê禮筐á內ê餅，照我所命令ê，講：這是亞倫kap伊ê kiáⁿ tio̍h食ê。
<sup>32</sup> 所chhun ê肉kap餅，lín tio̍h用火燒去。
<sup>33</sup> Lín七日久m̄-thang出會幕ê毛，到lín受設立ê禮ê日滿；因為七日久伊beh kā lín行設立ê禮。
<sup>34</sup> 親像今á日所行ê，耶和華吩咐tio̍h án-ni行，為tio̍h lín贖罪。
<sup>35</sup> 七日久lín tio̍h暝日tiàm tī會幕門口，守耶和華所命令ê職份，免得lín死；因為我所受ê命令是án-ni。
<sup>36</sup> 亞倫kap伊ê kiáⁿ就行耶和華託摩西所命令一切ê事。

</p></div><div class="p_right"><div class="chap">=== 利未記 · 第 8 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h chiong A-lûn kap i ê kiáⁿ, í-ki̍p i-ho̍k, boah in ê iû, kap sio̍k-chōe-chè ê chi̍t chiah gû-káng, nn̄g chiah mî-iûⁿ-káng, chi̍t kheng bô-kàⁿ-piáⁿ, lóng tòa-lâi.
<sup>3</sup> Koh chio-chi̍p hōe-chiòng kàu hōe-bō͘ mn̂g-kháu.
<sup>4</sup> Mô͘-se chiàu Iâ-hô-hoa só͘ bēng-lēng i-ê lâi kiâⁿ;  tùi án-ni hōe-chiòng chiū chū-chi̍p tī hōe-bō͘ mn̂g-kháu.
<sup>5</sup> Mô͘-se kā hōe-chiòng kóng, Che chiū-sī Iâ-hô-hoa só͘ bēng-lēng tio̍h kiâⁿ ê sū.
<sup>6</sup> Mô͘-se tòa A-lûn kap i ê kiáⁿ lâi, ēng chúi kā in sóe.
<sup>7</sup> Kā i chhēng lāi-saⁿ, hâ tòa, chhēng gōa-phàu, tha̍h í-hut-tek, ēng kî-khá ê kang só͘ chit í-hut-tek ê tòa kā i hâ, ēng án-ni lâi pa̍k i tī i ê seng-khu.
<sup>8</sup> Koh kā i tiò pó͘-kòa, ēng O͘-lêng kap Thó͘-bêng, hē tī pó͘-kòa-lāi.
<sup>9</sup> Ēng bō tì tī i ê thâu-khak;  tī bō thâu-chêng ê téng-bīn tiò kim-pâi, chiū-sī sèng ê bián-liû;  lóng sī chiàu Iâ-hô-hoa só͘ bēng-lēng Mô͘-se ê.
<sup>10</sup> Mô͘-se ēng boah in ê iû boah hōe-bō͘, kap kî-tiong só͘ ū ê mi̍h, hun-piat i chòe-sèng.
<sup>11</sup> Koh ēng hit ê iû hiù tôaⁿ-téng chhit-pái, iā boah tôaⁿ kap i it-chhè ê khì-kū kap sóe-tn̄g ê phûn, kap i ê chō, hun-piat i chòe-sèng.
<sup>12</sup> Koh ēng boah ê iû tò tī A-lûn ê thâu-khak-téng, lâi boah i, hun-piat i chòe-sèng.
<sup>13</sup> Mô͘-se tòa A-lûn ê kiáⁿ lâi, kā in chhēng lāi-saⁿ, hâ tòa, pau thâu-khak ê kun;  lóng sī chiàu Iâ-hô-hoa só͘ bēng-lēng Mô͘-se ê.
<sup>14</sup> I khan sio̍k-chōe-chè ê gû-káng-á lâi;  A-lûn kap i ê kiáⁿ hōaⁿ-chhiú tī sio̍k-chōe-chè gû-káng-á ê thâu-khak.
<sup>15</sup> Chiū thâi i;  Mô͘-se the̍h huih, ēng chńg-thâu-á boah tī tôaⁿ-téng sì-chiu-ûi hiah ê kak, hō͘ tôaⁿ chheng-khì;  chiong huih tò tī tôaⁿ-kha hia, hun-piat i chòe sèng, kā i sio̍k-chōe.
<sup>16</sup> Koh the̍h chōng-hú só͘ ū ê iû, kap koaⁿ-ni̍h ê bāng-se, í-ki̍p nn̄g-lia̍p io-chí, kap in só͘ ū ê iû, Mô͘-se lóng sio i tī tôaⁿ-téng.
<sup>17</sup> Nā-sī gû-káng-á, i ê phê, i ê bah, i ê pùn, ēng hé sio tī iâⁿ-gōa;  sī chiàu Iâ-hô-hoa só͘ bēng-lēng Mô͘-se ê.
<sup>18</sup> I khan sio-chè ê mî-iûⁿ-káng lâi;  A-lûn kap i ê kiáⁿ hōaⁿ-chhiú tī iûⁿ-káng ê thâu-khak.
<sup>19</sup> Chiū thâi i;  Mô͘-se ēng huih hiù tī tôaⁿ-téng ê chiu-ûi.
<sup>20</sup> Chiong iûⁿ chhiat chi̍t-tè chi̍t-tè;  Mô͘-se ēng thâu, kap bah-tè, í-ki̍p iû lóng sio i.
<sup>21</sup> Ēng chúi sóe chōng-hú kap thúi;  Mô͘-se chiū chiong ka-nn̂g chiah iûⁿ sio tī tôaⁿ-téng, chòe phang-phang ê sio-chè, chòe hé-chè hiàn hō͘ Iâ-hô-hoa;  lóng sī chiàu Iâ-hô-hoa só͘ bēng-lēng Mô͘-se ê.
<sup>22</sup> I koh khan tē-jī chiah mî-iûⁿ-káng, chiū-sī siat-li̍p sèng-chit ê lé ê iûⁿ, A-lûn kap i ê kiáⁿ hōaⁿ-chhiú tī iûⁿ ê thâu-khak.
<sup>23</sup> Chiū thâi i;  Mô͘-se the̍h tām-po̍h huih boah tī A-lûn ê chiàⁿ-pêng ê hī-á-sûi, kap chiàⁿ-chhiú ê tōa-pō͘-bú, kap chiàⁿ-kha ê tōa-pō͘-bú.
<sup>24</sup> Koh tòa A-lûn ê kiáⁿ lâi, Mô͘-se ēng tām-po̍h huih boah tī in chiàⁿ-pêng ê hī-á-sûi, kap chiàⁿ-chhiú ê tōa-pō͘-bú, kap chiàⁿ-kha ê tōa-pō͘-bú;  Mô͘-se koh ēng huih hiù tī tôaⁿ-téng ê chiu-ûi.
<sup>25</sup> Koh chhú iû, kap pûi ê bé, í-ki̍p chōng-hú it-chhè ê iû, kap koaⁿ-ni̍h ê bāng-se, nn̄g lia̍p io-chí kap in ê iû, kap chiàⁿ-thúi.
<sup>26</sup> Koh tùi Iâ-hô-hoa ê bīn-chêng tóe bô-kàⁿ-piáⁿ ê kheng, the̍h-chhut chi̍t tè bô-kàⁿ-piáⁿ, chi̍t tè iû-piáⁿ, chi̍t tè po̍h-piáⁿ, lóng hē tī iû kap chiàⁿ-thúi-téng.
<sup>27</sup> Chiong che it-chhè hē tī A-lûn ê chhiú, kap i ê kiáⁿ ê chhiú, chòe iô-chè, tī Iâ-hô-hoa ê bīn-chêng iô i.
<sup>28</sup> Mô͘-se tùi in ê chhiú the̍h-lo̍h-lâi, sio tī tôaⁿ-ni̍h sio-chè ê téng-bīn, lóng sī siat-li̍p sèng-chit ê lé, chòe phang-phang;  sī chòe hiàn hō͘ Iâ-hô-hoa ê hé-chè.
<sup>29</sup> Mô͘-se the̍h iûⁿ ê heng chòe iô-chè, tī Iâ-hô-hoa ê bīn-chêng iô i;  sī tī siat-li̍p sèng-chit ê lé ê iûⁿ, Mô͘-se só͘ tit-tio̍h ê hūn-gia̍h;  lóng sī chiàu Iâ-hô-hoa só͘ bēng-lēng Mô͘-se ê.
<sup>30</sup> Mô͘-se the̍h boah ê iû, kap tôaⁿ-téng ê huih, hiù tī A-lûn kap i ê saⁿ, í-ki̍p i ê kiáⁿ, kap i ê kiáⁿ ê saⁿ;  hō͘ A-lûn kap i ê saⁿ, í-ki̍p i ê kiáⁿ kap i ê kiáⁿ ê saⁿ, saⁿ-kap chòe-sèng.
<sup>31</sup> Mô͘-se tùi A-lûn kap i ê kiáⁿ kóng, Chiong bah chú tī hōe-bō͘ ê mn̂g-kháu, tī-hia chia̍h i, iā chia̍h siat-li̍p sèng-chit ê lé kheng-á-lāi ê piáⁿ, chiàu góa só͘ bēng-lēng-ê, kóng, Che sī A-lûn kap i ê kiáⁿ tio̍h chia̍h ê.
<sup>32</sup> Só͘ chhun ê bah kap piáⁿ, lín tio̍h ēng hé sio-khì.
<sup>33</sup> Lín chhit-ji̍t kú m̄-thang chhut hōe-bō͘ ê mn̂g, kàu lín siū siat-li̍p ê lé ê ji̍t móa;  in-ūi chhit-ji̍t kú I beh kā lín kiâⁿ siat-li̍p ê lé.
<sup>34</sup> Chhin-chhiūⁿ kin-á-ji̍t só͘ kiâⁿ-ê, Iâ-hô-hoa hoan-hù tio̍h án-ni kiâⁿ, ūi-tio̍h lín sio̍k-chōe.
<sup>35</sup> Chhit-ji̍t kú lín tio̍h mî-ji̍t tiàm tī hōe-bō͘ mn̂g-kháu, siú Iâ-hô-hoa só͘ bēng-lēng ê chit-hūn, bián-tit lín sí;  in-ūi góa só͘ siū ê bēng-lēng sī án-ni.
<sup>36</sup> A-lûn kap i ê kiáⁿ chiū kiâⁿ Iâ-hô-hoa thok Mô͘-se só͘ bēng-lēng it-chhè ê sū.

</p></div></div><div class="p_outer"><div class="p_left"> <div class="chap">=== 利未記 · 第 9 章 ===</div><p>
<sup>1</sup> 到第八日，摩西召亞倫kap伊ê kiáⁿ，以及以色列hiah-ê長老來。
<sup>2</sup> 對亞倫講：你tio̍h取一隻細隻牛káng-á，做贖罪祭，一隻綿羊káng做燒祭，tio̍h無瑕疵ê，獻tī耶和華ê面前。
<sup>3</sup> 你也tio̍h吩咐以色列人講：Lín tio̍h取一隻山羊káng做贖罪祭；koh取一隻牛á-kiáⁿ，kap一隻綿羊á，lóng tio̍h未滿年，koh tio̍h無瑕疵ê，做燒祭。
<sup>4</sup> Koh取一隻牛káng，一隻綿羊káng，做謝恩祭，獻tī耶和華ê面前，kap取調和油ê素祭；因為今á日耶和華beh顯現hō͘ lín看。
<sup>5</sup> In就照摩西所命令ê帶到會幕前；會眾lóng近óa來khiā tī耶和華ê面前。
<sup>6</sup> 摩西講：這是耶和華命令lín所tio̍h行ê；耶和華ê榮光就beh顯現hō͘ lín看。
<sup>7</sup> 摩西對亞倫講：你tio̍h到壇前，獻你ê贖罪祭，kap你ê燒祭，為本身kap百姓贖罪；koh獻百姓ê禮物，替in贖罪，lóng照耶和華所命令ê。
<sup>8</sup> 亞倫就到壇前，thâi hit隻牛á-kiáⁿ，ūi本身做贖罪祭ê。
<sup>9</sup> 亞倫chiah-ê kiáⁿ phâng hit-ê血hō͘伊；伊就用指頭á ùn血，抹tī壇頂hiah-ê角；koh用血tò tī壇腳裡。
<sup>10</sup> 獨獨贖罪祭ê油kap腰子，kap肝裡ê網紗，伊lóng燒tī壇頂；照耶和華所命令摩西ê。
<sup>11</sup> 伊koh用火將肉kap皮燒tī營外。
<sup>12</sup> 就thâi燒祭ê cheng-siⁿ；亞倫chiah-ê kiáⁿ phâng血hō͘伊，伊就hiù tī壇頂ê周圍。
<sup>13</sup> In koh用燒祭ê肉，一塊一塊連頭the̍h hō͘伊；伊lóng燒tī壇頂。
<sup>14</sup> 伊koh洗臟腑kap腿，燒tī壇頂燒祭ê頂面。
<sup>15</sup> 伊帶百姓ê禮物，將hit隻做百姓贖罪祭ê山羊káng thâi伊，為tio̍h罪來獻，kap起頭ê同一樣。
<sup>16</sup> 也帶燒祭照例來獻。
<sup>17</sup> 伊koh帶素祭，tùi hit中間mi一把；這是tī早起時ê燒祭以外。
<sup>18</sup> Koh thâi牛káng kap綿羊káng做百姓ê謝恩祭；亞倫chiah-ê kiáⁿ phâng血hō͘伊，伊就hiù tī壇頂ê周圍。
<sup>19</sup> Koh the̍h牛káng ê油；kap綿羊káng肥ê尾，以及蓋臟腑ê油，kap腰子，kap肝裡ê網紗。
<sup>20</sup> In將chiah-ê油hē tī hiah-ê胸 ê頂面，伊就將油燒tī壇頂。
<sup>21</sup> chiah-ê胸kap chiàⁿ腿，亞倫用伊做搖祭，tī耶和華ê面前搖伊；lóng是照摩西所命令ê。
<sup>22</sup> 亞倫ǹg百姓kia̍h起手，kain祝福；伊已經獻贖罪祭、燒祭、謝恩祭，就落來。
<sup>23</sup> 摩西亞倫進入會幕，koh出來kā百姓祝福；耶和華ê榮光就顯現hō͘眾百姓看見。
<sup>24</sup> 有火tùi耶和華ê面前出來，燒壇頂ê燒祭，kap油；眾百姓看見，就出大歡喜ê聲，仆tī地裡。

</p></div><div class="p_right"><div class="chap">=== 利未記 · 第 9 章 ===</div><p>
<sup>1</sup> Kàu tē-poeh ji̍t, Mô͘-se tiàu A-lûn kap i ê kiáⁿ, í-ki̍p Í-sek-lia̍t hiah ê tiúⁿ-ló lâi.
<sup>2</sup> Tùi A-lûn kóng, Lí tio̍h chhú chi̍t-chiah sòe chiah gû-káng-á, chòe sio̍k-chōe-chè, chi̍t chiah mî-iûⁿ-káng chòe sio-chè, tio̍h bô hâ-chhû-ê, hiàn tī Iâ-hô-hoa ê bīn-chêng.
<sup>3</sup> Lí iā tio̍h hoan-hù Í-sek-lia̍t lâng kóng, Lín tio̍h chhú chi̍t chiah soaⁿ-iûⁿ-káng chòe sio̍k-chōe-chè;  koh chhú chi̍t chiah gû-á-kiáⁿ, kap chi̍t chiah mî-iûⁿ-á, lóng tio̍h bē-móa-nî, koh tio̍h bô hâ-chhû ê, chòe sio-chè.
<sup>4</sup> Koh chhú chi̍t chiah gû-káng, chi̍t chiah mî-iûⁿ-káng, chòe siā-un-chè, hiàn tī Iâ-hô-hoa ê bīn-chêng, kap chhú tiau-hô iû ê sò͘-chè;  in-ūi kin-á-ji̍t Iâ-hô-hoa beh hián-hiān hō͘ lín khòaⁿ.
<sup>5</sup> In chiū chiàu Mô͘-se só͘ bēng-lēng-ê tòa kàu hōe-bō͘ chêng;  hōe-chiòng lóng kūn-óa lâi khiā tī Iâ-hô-hoa ê bīn-chêng.
<sup>6</sup> Mô͘-se kóng, Che sī Iâ-hô-hoa bēng-lēng lín só͘ tio̍h kiâⁿ ê;  Iâ-hô-hoa ê êng-kng chiū beh hián-hiān hō͘ lín khòaⁿ.
<sup>7</sup> Mô͘-se tùi A-lûn kóng, Lí tio̍h kàu tôaⁿ-chêng, hiàn lí ê sio̍k-chōe-chè, kap lí ê sio-chè, ūi pún-sin kap peh-sìⁿ sio̍k-chōe;  koh hiàn peh-sìⁿ ê lé-mi̍h, thòe in sio̍k-chōe, lóng chiàu Iâ-hô-hoa só͘ bēng-lēng-ê.
<sup>8</sup> A-lûn chiū kàu tôaⁿ-chêng, thâi hit chiah gû-á-kiáⁿ, ūi pún-sin chòe sio̍k-chōe-chè ê.
<sup>9</sup> A-lûn chiah ê kiáⁿ phâng hit ê huih hō͘ i;  i chiū ēng chńg-thâu-á ùn huih, boah tī tôaⁿ-téng hiah ê kak;  koh ēng huih tò tī tôaⁿ-kha-ni̍h.
<sup>10</sup> To̍k-to̍k sio̍k-chōe-chè ê iû kap io-chí, kap koaⁿ-ni̍h ê bāng-se, i lóng sio tī tôaⁿ-téng;  chiàu Iâ-hô-hoa só͘ bēng-lēng Mô͘-se ê.
<sup>11</sup> I koh ēng hé chiong bah kap phê sio tī iâⁿ-gōa.
<sup>12</sup> Chiū thâi sio-chè ê cheng-siⁿ;  A-lûn chiah ê kiáⁿ phâng huih hō͘ i, i chiū hiù tī tôaⁿ-téng ê chiu-ûi.
<sup>13</sup> In koh ēng sio-chè ê bah, chi̍t-tè chi̍t-tè liân thâu the̍h hō͘ i;  i lóng sio tī tôaⁿ-téng.
<sup>14</sup> I koh sóe chōng-hú kap thúi, sio tī tôaⁿ-téng sio-chè ê téng-bīn.
<sup>15</sup> I tòa peh-sìⁿ ê lé-mi̍h, chiong hit-chiah chòe peh-sìⁿ sio̍k-chōe-chè ê soaⁿ-iûⁿ-káng thâi i, ūi-tio̍h chōe lâi hiàn, kap khí-thâu-ê tâng chi̍t-iūⁿ.
<sup>16</sup> Iā tòa sio-chè chiàu lē lâi hiàn.
<sup>17</sup> I koh tòa sò͘-chè, tùi hit tiong-kan mi chi̍t-pé; che sī tī chá-khí-sî ê sio-chè í-gōa.
<sup>18</sup> Koh thâi gû-káng kap mî-iûⁿ-káng chòe peh-sìⁿ ê siā-un-chè;  A-lûn chiah ê kiáⁿ phâng huih hō͘ i, i chiū hiù tī tôaⁿ-téng ê chiu-ûi.
<sup>19</sup> Koh the̍h gû-káng ê iû; kap mî-iûⁿ-káng pûi ê bé, í-ki̍p khàm chōng-hú ê iû, kap io-chí, kap koaⁿ-ni̍h ê bāng-se.
<sup>20</sup> In chiong chiah ê iû hē tī hiah ê heng ê téng-bīn, i chiū chiong iû sio tī tôaⁿ-téng.
<sup>21</sup> Chiah ê heng kap chiàⁿ-thúi, A-lûn ēng i chòe iô-chè, tī Iâ-hô-hoa ê bīn-chêng iô i;  lóng sī chiàu Mô͘-se só͘ bēng-lēng-ê.
<sup>22</sup> A-lûn ǹg peh-sìⁿ kia̍h-khí chhiú, kā in chiok-hok;  i í-keng hiàn sio̍k-chōe-chè, sio-chè, siā-un-chè, chiū lo̍h-lâi.
<sup>23</sup> Mô͘-se A-lûn chìn-ji̍p hōe-bō͘, koh chhut-lâi kā peh-sìⁿ chiok-hok;  Iâ-hô-hoa ê êng-kng chiū hián-hiān hō͘ chèng peh-sìⁿ khòaⁿ-kìⁿ.
<sup>24</sup> Ū hé tùi Iâ-hô-hoa ê bīn-chêng chhut-lâi, sio tôaⁿ-téng ê sio-chè, kap iû;  chèng peh-sìⁿ khòaⁿ-kìⁿ, chiū chhut tōa hoaⁿ-hí ê siaⁿ, phak tī tōe-ni̍h.

</p></div></div><div class="p_outer"><div class="p_left"> <div class="chap">=== 利未記 · 第 10 章 ===</div><p>
<sup>1</sup> 亞倫ê kiáⁿ Ná-tap、A-pí-hō͘，ta̍k-ê the̍h家己ê香爐，tóe火，kap香，tī耶和華ê面前獻別號ê火，是伊所無命令in ê。
<sup>2</sup> 就有火tùi耶和華ê面前發出，來燒in；in就死tī耶和華ê面前。
<sup>3</sup> 摩西對亞倫講：這是耶和華所講ê；伊講：我beh tī親近我ê人，顯明做聖；tī眾百姓ê面前，我beh得tio̍h榮光。亞倫也靜靜。
<sup>4</sup> 摩西叫亞倫ê叔O͘-siat ê kiáⁿ，Bí-sa-lī、 Í-lī-sat-hoán來，kain講：進前來將lín ê親人tùi聖所ê面前扛到營外。
<sup>5</sup> In兩人進前來，就in所穿ê衫扛出營外；是照摩西所命令ê。
<sup>6</sup> 摩西對亞倫kap伊ê kiáⁿ Í-lī-a-sat、Í-tha-má講：M̄-thang phah散頭毛，也m̄-thang拆裂衫；免得lín死，koh免得耶和華受氣會眾；獨獨lín ê兄弟以色列全家，為tio̍h耶和華所發出ê火來哀哭。
<sup>7</sup> Lín也m̄-thang出會幕門，驚了lín會死；因為耶和華ê油抹tī lín ê身軀；in就照摩西ê話來行。
<sup>8</sup> 耶和華吩咐亞倫講：
<sup>9</sup> 你kap你ê kiáⁿ入會幕ê時，薄酒厚酒，lóng m̄-thang lim，免得lín死，這beh做lín ta̍k世代永遠ê例；
<sup>10</sup> hō͘ lín thang分別聖kap無聖ê，無清氣kap清氣ê；
<sup>11</sup> koh hō͘ lín thang將耶和華託重摩西吩咐以色列人一切ê律例教示in。
<sup>12</sup> 摩西對亞倫kap伊所chhun ê kiáⁿ Í-lī-a-sat、Í-tha-má講：Lín the̍h耶和華火祭所chhun ê素祭，tio̍h tī壇邊食伊，m̄-thang chham酵；因為是至聖ê。
<sup>13</sup> Lín tio̍h食伊tī聖ê所在，因為tī獻hō͘耶和華ê火祭中，這是你ê份額，kap你ê kiáⁿ ê份額；所命令我ê就是án-ni。
<sup>14</sup> 所搖ê胸，所舉起ê腿，lín tio̍h tī清氣ê所在食伊，你kap你ê kiáⁿ，你ê cha-bó͘-kiáⁿ，lóng tio̍h相kap食；因為chiah-ê是tùi以色列人謝恩祭中hō͘你，做你ê份額，kap你ê kiáⁿ ê份額。
<sup>15</sup> 所舉起ê腿，所搖ê胸，in tio̍h kap火祭ê油相kap帶來，做搖祭tī耶和華ê面前搖伊；這tio̍h歸你kap你ê kiáⁿ，做永遠得tio̍h ê份額；lóng是照耶和華所命令ê。
<sup>16</sup> hit時摩西致意chhē做贖罪祭ê山羊káng；看ah，已經燒去；就受氣亞倫所chhun ê kiáⁿ Í-lī-a-sat、Í-tha-má，講：
<sup>17</sup> chit-ê贖罪祭已經是至聖ê，伊koh用hit-ê歸hō͘ lín，來擔當會眾ê罪過，tī耶和華ê面前kain贖；lín啥事無食伊tī聖ê所在ah?
<sup>18</sup> 看ah，hit-ê血無帶入聖所內；lín本tio̍h食伊tī聖所；照我所命令ê。
<sup>19</sup> 亞倫對摩西講：看ah，今á日in tī耶和華ê面前獻in ê贖罪祭，kap in ê燒祭；我koh tú-tio̍h親像án-ni；我若今á日食贖罪祭，耶和華kiám會看做好mah?
<sup>20</sup> 摩西聽見，就掠chit-ê話做好。

</p></div><div class="p_right"><div class="chap">=== 利未記 · 第 10 章 ===</div><p>
<sup>1</sup> A-lûn ê kiáⁿ Ná-tap, A-pí-hō͘, ta̍k-ê the̍h ka-kī ê hiuⁿ-lô͘, tóe hé, kap hiuⁿ, tī Iâ-hô-hoa ê bīn-chêng hiàn pa̍t-hō ê hé, sī I só͘ bô bēng-lēng in ê.
<sup>2</sup> Chiū ū hé tùi Iâ-hô-hoa ê bīn-chêng hoat-chhut, lâi sio in;  in chiū sí tī Iâ-hô-hoa ê bīn-chêng.
<sup>3</sup> Mô͘-se tùi A-lûn kóng, Che sī Iâ-hô-hoa só͘ kóng ê;  I kóng, Góa beh tī chhin-kūn Góa ê lâng, hián-bêng chòe-sèng;  tī chèng peh-sìⁿ ê bīn-chêng, Góa beh tit-tio̍h êng-kng.  A-lûn iā chēng-chēng.
<sup>4</sup> Mô͘-se kiò A-lûn ê chek O͘-siat ê kiáⁿ, Bí-sa-lī, Í-lī-sat-hoán lâi, kā in kóng, Chìn-chêng lâi chiong lín ê chhin-lâng tùi sèng-só͘ ê bīn-chêng kng kàu iâⁿ-gōa.
<sup>5</sup> In nn̄g lâng chìn-chêng lâi, chiū in só͘ chhēng ê saⁿ kng-chhut iâⁿ-gōa;  sī chiàu Mô͘-se só͘ bēng-lēng-ê.
<sup>6</sup> Mô͘-se tùi A-lûn kap i ê kiáⁿ Í-lī-a-sat Í-tha-má kóng, M̄-thang phah-sòaⁿ thâu-mn̂g, iā m̄-thang thiah-li̍h saⁿ;  bián-tit lín sí, koh bián-tit Iâ-hô-hoa siū-khì hōe-chiòng;  to̍k-to̍k lín ê hiaⁿ-tī Í-sek-lia̍t choân-ke, ūi-tio̍h Iâ-hô-hoa só͘ hoat-chhut ê hé lâi ai-khàu.
<sup>7</sup> Lín iā m̄-thang chhut hōe-bō͘ mn̂g, kiaⁿ-liáu lín ōe sí;  in-ūi Iâ-hô-hoa ê iû boah tī lín ê seng-khu;  in chiū chiàu Mô͘-se ê ōe lâi kiâⁿ.
<sup>8</sup> Iâ-hô-hoa hoan-hù A-lûn kóng,
<sup>9</sup> Lí kap lí ê kiáⁿ ji̍p hōe-bō͘ ê sî, po̍h-chiú kāu-chiú, lóng m̄-thang lim, bián-tit lín sí, che beh chòe lín ta̍k sè-tāi éng-oán ê lē;
<sup>10</sup> hō͘ lín thang hun-piat sèng kap bô sèng-ê, bô chheng-khì kap chheng-khì-ê;
<sup>11</sup> koh hō͘ lín thang chiong Iâ-hô-hoa thok-tiōng Mô͘-se hoan-hù Í-sek-lia̍t lâng it-chhè ê lu̍t-lē kà-sī in.
<sup>12</sup> Mô͘-se tùi A-lûn kap i só͘ chhun ê kiáⁿ Í-lī-a-sat Í-tha-má kóng, Lín the̍h Iâ-hô-hoa hé-chè só͘ chhun ê sò͘-chè, tio̍h tī tôaⁿ-piⁿ chia̍h i, m̄-thang chham kàⁿ;  in-ūi sī chì-sèng-ê.
<sup>13</sup> Lín tio̍h chia̍h i tī sèng ê só͘-chāi, in-ūi tī hiàn hō͘ Iâ-hô-hoa ê hé-chè-tiong, che sī lí ê hūn-gia̍h, kap lí ê kiáⁿ ê hūn-gia̍h;  só͘ bēng-lēng góa ê chiū-sī án-ni.
<sup>14</sup> Só͘ iô ê heng, só͘ kú-khí ê thúi, lín tio̍h tī chheng-khì ê só͘-chāi chia̍h i, lí kap lí ê kiáⁿ, lí ê cha-bó͘-kiáⁿ, lóng tio̍h saⁿ-kap chia̍h;  in-ūi chiah-ê sī tùi Í-sek-lia̍t lâng siā-un-chè-tiong hō͘ lí, chòe lí ê hūn-gia̍h, kap lí ê kiáⁿ ê hūn-gia̍h.
<sup>15</sup> Só͘ kú-khí ê thúi, só͘ iô ê heng, in tio̍h kap hé-chè ê iû saⁿ-kap tòa-lâi, chòe iô-chè tī Iâ-hô-hoa ê bīn-chêng iô i;  che tio̍h kui lí kap lí ê kiáⁿ, chòe éng-oán tit-tio̍h ê hūn-gia̍h;  lóng sī chiàu Iâ-hô-hoa só͘ bēng-lēng ê.
<sup>16</sup> Hit-sî Mô͘-se tì-ì chhē chòe sio̍k-chōe-chè ê soaⁿ-iûⁿ-káng; khòaⁿ ah, í-keng sio-khì;  chiū siū-khì A-lûn só͘ chhun ê kiáⁿ Í-lī-a-sat Í-tha-má, kóng,
<sup>17</sup> Chit ê sio̍k-chōe-chè í-keng sī chì-sèng-ê, I koh ēng hit-ê kui hō͘ lín, lâi tam-tng hōe-chiòng ê chōe-kòa, tī Iâ-hô-hoa ê bīn-chêng kā in sio̍k;  lín siáⁿ-sū bô chia̍h i tī sèng ê só͘-chāi ah?
<sup>18</sup> Khòaⁿ ah, hit ê huih bô tòa ji̍p sèng-só͘ lāi;  lín pún tio̍h chia̍h i tī sèng-só͘;  chiàu góa só͘ bēng-lēng-ê.
<sup>19</sup> A-lûn tùi Mô͘-se kóng, Khòaⁿ ah, kin-á-ji̍t in tī Iâ-hô-hoa ê bīn-chêng hiàn in ê sio̍k-chōe-chè, kap in ê sio-chè;  góa koh tú-tio̍h chhin-chhiūⁿ án-ni;  góa nā kin-á-ji̍t chia̍h sio̍k-chōe-chè, Iâ-hô-hoa kiám ōe khòaⁿ chòe-hó mah?
<sup>20</sup> Mô͘-se thiaⁿ-kìⁿ, chiū lia̍h chit ê ōe chòe hó.

</p></div></div><div class="p_outer"><div class="p_left"> <div class="chap">=== 利未記 · 第 11 章 ===</div><p>
<sup>1</sup> 耶和華吩咐摩西亞倫，對in講：
<sup>2</sup> Lín tio̍h吩咐以色列人講：Tī地上一切走獸中thang食ê活物，就是chiah-ê。
<sup>3</sup> 見若分蹄拆叉、翻草ê cheng-siⁿ，lín lóng thang食伊。
<sup>4</sup> 獨獨翻草，á是分蹄ê中間m̄-thang食ê，就是chiah-ê；駱駝，因為翻草，無分蹄，對tī lín是無清氣。
<sup>5</sup> Sa-hoan，因為有翻草無分蹄，對tī lín是無清氣。
<sup>6</sup> 兔á，因為有翻草，無分蹄，對tī lín是無清氣。
<sup>7</sup> 豬，因為有分蹄拆叉，總是無翻草，對tī lín是無清氣。
<sup>8</sup> Hiah-ê肉lín lóng m̄-thang食；死ê lín lóng m̄-thang摸；對tī lín是無清氣。
<sup>9</sup> 水中lín所thang食ê就是chiah-ê；見若tī水裡、海裡、河裡，有翅有鱗ê，lóng thang食伊。
<sup>10</sup> 見若tī海裡、河裡、水內一切ê動物，就是水內一切ê活物，見若無翅無鱗ê，lín lóng tio̍h掠做可惡。
<sup>11</sup> Hiah-ê對tī lín是可惡ê；lín m̄-thang食伊ê肉；死ê也tio̍h掠做可惡。
<sup>12</sup> 見若水內無翅無鱗ê，lín lóng tio̍h掠做可惡。
<sup>13</sup> 鳥隻ê中間lín tio̍h掠做可惡ê，就是chiah-ê；lín m̄-thang食伊，因為是可惡，就是鷹、梟、鵰、鵪，
<sup>14</sup> 小鷹kap伊ê類，
<sup>15</sup> 烏鴉kap伊ê類，
<sup>16</sup> 鴕鳥、公ê鴕鳥、魚鷹、鵲鷹kap伊ê類，
<sup>17</sup> 暗光鳥、lô͘-chî、鴣黃、
<sup>18</sup> 貓頭鷹、鶗鶘、臭頭鷹，
<sup>19</sup> 鶴、白鴒鷥kap伊ê類，tì-kè鳥，kap蝙蝠。
<sup>20</sup> 見若有翅ê蟲，用四腳行ê，lín lóng tio̍h掠做可惡。
<sup>21</sup> 獨獨有翅ê蟲，用四腳行ê，其中有腳有腿，用來跳tī地裡ê，lín也thang食伊。
<sup>22</sup> 其中有蝗蟲(hông-thiông)、螞蚱(má-chà)、蟋蟀(sek-sut)，kap伊ê類，蚱蜢(chà-bēng)kap伊ê類，chiah-ê lín lóng thang食伊。
<sup>23</sup> 獨獨見有翅有四腳teh爬ê物，lín lóng tio̍h掠做可惡。
<sup>24</sup> Tùi下面chiah-ê lóng會hō͘ lín無清氣，見若摸tio̍h hit-ê死ê，的確無清氣到ê-hng時。
<sup>25</sup> 見若the̍h-tio̍h死屍ê一塊á，tio̍h洗伊ê衣服，的確無清氣到ê-hng時。
<sup>26</sup> 見若cheng-siⁿ有分蹄無拆叉，也無翻草ê，對tī lín是無清氣；見若摸ê也無清氣。
<sup>27</sup> 見若四腳ê獸，其中用腳掌行ê，對tī lín是無清氣；摸伊ê死屍ê的確無清氣到tī ê-hng時。
<sup>28</sup> The̍h伊ê死屍ê tio̍h洗伊ê衣服；的確無清氣到ê-hng時；chiah-ê對tī lín是無清氣。
<sup>29</sup> 地上teh爬ê物，對tī lín無清氣ê，就是chiah-ê；鼬鼠、se̍k鼠、蜥蝪(sek-e̍k)，kap伊ê類，
<sup>30</sup> 壁虎、liông-chú、守宮、siâ-i、ián-têng。
<sup>31</sup> Teh爬ê物ê中間，chiah-ê對tī lín是無清氣ê；tī in已經死，見若摸伊ê，的確無清氣到ê-hng時。
<sup>32</sup> 其中有死ê ka-la̍uh tī甚麼物，hit-ê物就無清氣；無論是柴ê器具，á是衣服，á是皮，á是布袋，無論是做甚麼路用ê器具，tio̍h hē tī水裡，的確無清氣到ê-hng，hit時chiah清氣。
<sup>33</sup> 若in有一隻poa̍h tī磁器內，hit內面無論有甚麼，就bak無清氣；lín tio̍h將chit-ê磁器phah破。
<sup>34</sup> hit內面一切能食得ê食物，bak-tio̍h水ê，就無清氣；kohhit號器具內能lim得ê，也是無清氣。
<sup>35</sup> Hiah-ê死屍，若有一塊ka-la̍uh tī甚麼物件，hit-ê物件就無清氣；無論是風爐，á是灶，就tio̍h phah破，lóng無清氣，也對tī lín是無清氣。
<sup>36</sup> 總是水泉á是聚集水ê池猶原是清氣；若kha̍p-tio̍h hit-ê死屍ê，就無清氣。
<sup>37</sup> 若tī死屍有一塊ka-la̍uh tī beh眾ê種子，種子猶原清氣。
<sup>38</sup> 若水已經kā伊phah-tâm，hit-ê死屍有一塊ka-la̍uh tī伊ê頂面，hit-ê種子對tī lín是無清氣。
<sup>39</sup> Lín所thang食ê cheng-siⁿ，伊若家己死；有人摸tio̍h伊ê死屍，伊的確無清氣到ê-hng時。
<sup>40</sup> 有人食hit-ê死ê cheng-siⁿ，tio̍h洗伊ê衣服，的確無清氣到ê-hng時；the̍h死ê cheng-siⁿ-ê也tio̍h洗伊ê衣服；的確無清氣到ê-hng時。
<sup>41</sup> 見若tī地上teh爬ê物是可惡ê，lóng m̄-thang食。
<sup>42</sup> 見若用腹肚行ê，kap用四腳行ê，á是有chōe-chōe腳ê，就是一切爬tī地上ê，lín lóng m̄-thang食；因為是可惡ê物。
<sup>43</sup> Lín m̄-thang因為甚麼teh爬ê物，hō͘家己成做可惡，也m̄-thang因為chiah-ê hō͘家己無清氣，致到lín bak lâ-sâm。
<sup>44</sup> 因為我是耶和華lín ê上帝，lín tio̍h家己聖來成聖；因為我是聖，lín也m̄-thang用tī地上teh爬ê物來phah lâ-sâm家己。
<sup>45</sup> 因為我是chhōa lín出埃及地ê耶和華，beh做lín ê上帝；所以lín tio̍h聖，因為我是聖。
<sup>46</sup> 這是走獸、飛鳥，kap水中會振動ê活物，以及會爬tī地上ê物ê規例。
<sup>47</sup> Tio̍h分別無清氣ê kap清氣ê，能食得ê活物kap bōe食得ê活物。

</p></div><div class="p_right"><div class="chap">=== 利未記 · 第 11 章 ===</div><p>
<sup>1</sup> Iâ-hô-hoa hoan-hù Mô͘-se A-lûn, tùi in kóng,
<sup>2</sup> Lín tio̍h hoan-hù Í-sek-lia̍t lâng kóng, Tī tōe-chiūⁿ it-chhè cháu-siù-tiong thang chia̍h ê oa̍h-mi̍h, chiū-sī chiah-ê.
<sup>3</sup> Kìⁿ-nā pun-tôe thiah-chhe, hoan-chháu ê cheng-siⁿ, lín lóng thang chia̍h i.
<sup>4</sup> To̍k-to̍k hoan-chháu, á-sī pun-tôe ê tiong-kan m̄-thang chia̍h-ê, chiū-sī chiah-ê;  lo̍k-tô, in-ūi hoan-chháu, bô pun-tôe, tùi tī lín sī bô chheng-khì.
<sup>5</sup> Sa-hoan, in-ūi ū hoan-chháu bô pun-tôe, tùi tī lín sī bô chheng-khì.
<sup>6</sup> Thò͘-á, in-ūi ū hoan-chháu, bô pun-tôe, tùi tī lín sī bô chheng-khì.
<sup>7</sup> Ti, in-ūi ū pun-tôe thiah-chhe, chóng-sī bô hoan-chháu, tùi tī lín sī bô chheng-khì.
<sup>8</sup> Hiah ê bah lín lóng m̄-thang chia̍h;  sí-ê lín lóng m̄-thang bong;  tùi tī lín sī bô chheng-khì.
<sup>9</sup> Chúi-tiong lín só͘ thang chia̍h-ê chiū-sī chiah-ê;  kìⁿ-nā tī chúi-ni̍h, hái-ni̍h, hô-ni̍h, ū-si̍t ū-lân ê, lóng thang chia̍h i.
<sup>10</sup> Kìⁿ-nā tī hái-ni̍h, hô-ni̍h, chúi-lāi it-chhè ê tōng-bu̍t, chiū-sī chúi-lāi it-chhè ê oa̍h-mi̍h, kìⁿ-nā bô-si̍t bô-lân ê, lín lóng tio̍h lia̍h chòe khó-ò͘ⁿ.
<sup>11</sup> Hiah-ê tùi tī lín sī khó-ò͘ⁿ-ê;  lín m̄-thang chia̍h i ê bah; sí-ê iā tio̍h lia̍h-chòe khó-ò͘ⁿ.
<sup>12</sup> Kìⁿ-nā chúi-lāi bô-si̍t bô-lân ê, lín lóng tio̍h lia̍h-chòe khó-ò͘ⁿ.
<sup>13</sup> Chiáu-chiah ê tiong-kan lín tio̍h lia̍h-chòe khó-ò͘ⁿ-ê, chiū-sī chiah-ê;  lín m̄-thang chia̍h i, in-ūi sī khó-ò͘ⁿ, chiū-sī eng, hiau, tiau, ian,
<sup>14</sup> sió-eng kap i ê lūi,
<sup>15</sup> o͘-a kap i ê lūi,
<sup>16</sup> tô-chiáu, kang ê tô-chiáu, hî-eng, chhiok-eng kap i ê lūi,
<sup>17</sup> àm-kong-chiáu, lô͘-chî, ko͘-n̂g, 
<sup>18</sup> niau-thâu-eng, thê-ô͘, chhàu-thâu-eng,
<sup>19</sup> ho̍h, pe̍h-lēng-si kap i ê lūi, tì-kè-chiáu, kap pián-hok.
<sup>20</sup> Kìⁿ-nā ū-si̍t ê thâng, ēng sì-kha kiâⁿ ê, lín lóng tio̍h lia̍h chòe khó-ò͘ⁿ.
<sup>21</sup> To̍k-to̍k ū-si̍t ê thâng, ēng sì-kha kiâⁿ ê, kî-tiong ū kha ū thúi, ēng lâi thiàu tī tōe-ni̍h ê, lín iā thang chia̍h i.
<sup>22</sup> Kî-tiong ū hông-thiông, má-chà, sek-sut, kap i ê lūi, chà-bēng kap i ê lūi, chiah-ê lín lóng thang chia̍h i.
<sup>23</sup> To̍k-to̍k kìⁿ-ū si̍t ū sì-kha teh pê ê mi̍h, lín lóng tio̍h lia̍h-chòe khó-ò͘ⁿ.
<sup>24</sup> Tùi ē-bīn chiah-ê lóng ōe hō͘ lín bô chheng-khì, kìⁿ-nā bong-tio̍h hit ê sí ê, tek-khak bô chheng-khì kàu ê-hng sî.
<sup>25</sup> Kìⁿ-nā the̍h-tio̍h sí-si ê chi̍t-tè-á, tio̍h sóe i ê i-ho̍k, tek-khak bô chheng-khì kàu ê-hng sî.
<sup>26</sup> Kìⁿ-nā cheng-siⁿ ū pun-tôe bô thiah-chhe, iā bô hoan-chháu-ê, tùi tī lín sī bô chheng-khì;  kìⁿ-nā bong-ê iā bô chheng-khì.
<sup>27</sup> Kìⁿ-nā sì-kha ê siù, kî-tiong ēng kha-chiúⁿ kiâⁿ-ê, tùi tī lín sī bô chheng-khì;  bong i ê sí-si-ê tek-khak bô chheng-khì kàu tī ê-hng sî.
<sup>28</sup> The̍h i ê sí-si-ê tio̍h sóe i ê i-ho̍k; tek-khak bô chheng-khì kàu ê-hng sî;  chiah-ê tùi tī lín sī bô chheng-khì.
<sup>29</sup> Tōe-chiūⁿ teh pê ê mi̍h, tùi tī lín bô chheng-khì-ê, chiū-sī chiah-ê;  iû-chhú, se̍k-chhú, sek-e̍k, kap i ê lūi,
<sup>30</sup> piah-hó͘, liông-chú, siú-kiong, siâ-i, ián-têng.
<sup>31</sup> Teh pê ê mi̍h ê tiong-kan, chiah-ê tùi tī lín sī bô chheng-khì-ê;  tī in í-keng sí, kìⁿ-nā bong i ê, tek-khak bô chheng-khì kàu ê-hng-sî.
<sup>32</sup> Kî-tiong ū sí-ê ka-la̍uh tī sím-mi̍h mi̍h, hit ê mi̍h chiū bô chheng-khì; bô-lūn sī chhâ ê khì-kū, á-sī i-ho̍k, á-sī phê, á-sī pò͘-tē, bô-lūn sī chòe sím-mi̍h lō͘-ēng ê khì-kū, tio̍h hē tī chúi-ni̍h, tek-khak bô chheng-khì kàu ê-hng, hit-sî chiah chheng-khì.
<sup>33</sup> Nā in ū chi̍t-chiah poa̍h tī hûi-khì-lāi, hit lāi-bīn bô-lūn ū sím-mi̍h, chiū bak bô chheng-khì;  lín tio̍h chiong chit ê hûi-khì phah-phòa.
<sup>34</sup> Hit lāi-bīn it-chhè ōe chia̍h-tit ê chia̍h-mi̍h, bak-tio̍h chúi ê, chiū bô chheng-khì;  koh hit-hō khì-kū-lāi ōe lim-tit-ê, iā sī bô chheng-khì.
<sup>35</sup> Hiah ê sí-si, nā ū chi̍t-tè ka-la̍uh tī sím-mi̍h mi̍h-kiāⁿ, hit ê mi̍h-kiāⁿ chiū bô chheng-khì;  bô-lūn sī hong-lô͘, á-sī chàu, chiū tio̍h phah-phòa, lóng bô chheng-khì, iā tùi tī lín sī bô chheng-khì.
<sup>36</sup> Chóng-sī chúi-chôaⁿ á-sī chū-chi̍p chúi ê tî iû-goân sī chheng-khì;  nā kha̍p-tio̍h hit ê sí-si-ê, chiū bô chheng-khì.
<sup>37</sup> Nā tī sí-si ū chi̍t-tè ka-la̍uh tī beh chèng ê chéng-chí, chéng-chí iû-goân chheng-khì.
<sup>38</sup> Nā chúi í-keng kā i phah-tâm, hit ê sí-si ū chi̍t-tè ka-la̍uh tī i ê téng-bīn, hit ê chéng-chí tùi tī lín sī bô chheng-khì.
<sup>39</sup> Lín só͘ thang chia̍h ê cheng-siⁿ, i nā ka-kī sí; ū lâng bong-tio̍h i ê sí-si, i tek-khak bô chheng-khì kàu ê-hng-sî.
<sup>40</sup> Ū lâng chia̍h hit ê sí ê cheng-siⁿ, tio̍h sóe i ê i-ho̍k, tek-khak bô chheng-khì kàu ê-hng-sî;  the̍h sí ê cheng-siⁿ-ê iā tio̍h sóe i ê i-ho̍k;  tek-khak bô chheng-khì kàu ê-hng-sî.
<sup>41</sup> Kìⁿ-nā tī tōe-chiūⁿ teh pê ê mi̍h sī khó-ò͘ⁿ-ê, lóng m̄-thang chia̍h.
<sup>42</sup> Kìⁿ-nā ēng pak-tó͘ kiâⁿ ê, kap ēng sì-kha kiâⁿ ê, á-sī ū chōe-chōe kha ê, chiū-sī it-chhè pê tī tōe-chiūⁿ ê, lín lóng m̄-thang chia̍h;  in-ūi sī khó-ò͘ⁿ ê mi̍h.
<sup>43</sup> Lín m̄-thang in-ūi sím-mi̍h teh pê ê mi̍h, hō͘ ka-kī chiâⁿ chòe khó-ò͘ⁿ, iā m̄-thang in-ūi chiah-ê hō͘ ka-kī bô chheng-khì, tì-kàu lín bak lah-sap.
<sup>44</sup> In-ūi Góa sī Iâ-hô-hoa lín ê Siōng-tè, lín tio̍h ka-kī sèng lâi chiâⁿ-sèng;  in-ūi Góa sī sèng, lín iā m̄-thang ēng tī tōe-chiūⁿ teh pê ê mi̍h lâi phah lah-sap ka-kī.
<sup>45</sup> In-ūi Góa sī chhōa lín chhut Ai-ki̍p tōe ê Iâ-hô-hoa, beh chòe lín ê Siōng-tè;  só͘-í lín tio̍h sèng, in-ūi Góa sī sèng.
<sup>46</sup> Che sī cháu-siù, pe-chiáu, kap chúi-tiong ōe tín-tāng ê oa̍h-mi̍h, í-ki̍p ōe pê tī tōe-chiūⁿ ê mi̍h ê kui-lē.
<sup>47</sup> Tio̍h hun-piat bô chheng-khì-ê kap chheng-khì-ê, ōe-chia̍h-tit ê oa̍h-mi̍h kap bōe-chia̍h-tit ê oa̍h-mi̍h.

</p></div></div><div class="p_outer"><div class="p_left"> <div class="chap">=== 利未記 · 第 12 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h吩咐以色列人講：若有婦人人懷孕生 ta-po͘-kiáⁿ，伊就無清氣七日，親像tī經期內lâ-sâm ê日無清氣一樣。
<sup>3</sup> 到第八日hit-ê嬰á tio̍h受割禮。
<sup>4</sup> 婦人人iáu teh流血，tio̍h tiàm tī伊ê厝三十三日；清氣ê日iáu未滿，m̄-thang摸聖ê物，也m̄-thang入聖ê所在。
<sup>5</sup> 伊若生cha-bó͘-kiáⁿ，就無清氣兩個七日，親像tī經期ê時一樣；若iáu teh流血，tio̍h tiàm tī伊ê厝六十六日，chiah清氣。
<sup>6</sup> tī伊清氣ê日滿，無論是為 ta-po͘-kiáⁿ，á是cha-bó͘-kiáⁿ，伊tio̍h用未滿年ê羊á做燒祭，一隻鴿á-kiáⁿ，á是一隻ka-chui，做贖罪祭，帶到會幕門口，交代祭司。
<sup>7</sup> 祭司tio̍h獻tī耶和華ê面前，為伊贖罪；伊ê血源就清氣；這就是婦人人生ta-po͘-kiáⁿ á是生cha-bó͘-kiáⁿ ê規例。
<sup>8</sup> 伊ê氣力若無夠額thang獻一隻羊á，伊就tio̍h用兩隻 ka-chui，á是兩隻鴿á-kiáⁿ，一隻做燒祭，一隻做贖罪祭；祭司tio̍h替伊贖罪，伊就清氣。

</p></div><div class="p_right"><div class="chap">=== 利未記 · 第 12 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h hoan-hù Í-sek-lia̍t lâng kóng, Nā ū hū-jîn-lâng hoâi-īn siⁿ ta-po͘-kiáⁿ, i chiū bô chheng-khì chhit-ji̍t, chhin-chhiūⁿ tī keng-kî-lāi lah-sap ê ji̍t bô chheng-khì chi̍t-iūⁿ.
<sup>3</sup> Kàu tē-poeh ji̍t hit ê eⁿ-á tio̍h siū kat-lé.
<sup>4</sup> Hū-jîn-lâng iáu teh lâu-huih, tio̍h tiàm tī i ê chhù saⁿ-cha̍p-saⁿ ji̍t;  chheng-khì ê ji̍t iáu-bē móa, m̄-thang bong sèng ê mi̍h, iā m̄-thang ji̍p sèng ê só͘-chāi.
<sup>5</sup> I nā siⁿ cha-bó͘-kiáⁿ, chiū bô chheng-khì nn̄g ê chhit ji̍t, chhin-chhiūⁿ tī keng-kî ê sî chi̍t-iūⁿ;  nā iáu teh lâu-huih, tio̍h tiàm tī i ê chhù la̍k-cha̍p-la̍k ji̍t, chiah chheng-khì.
<sup>6</sup> Tī i chheng-khì ê ji̍t móa, bô-lūn sī ūi ta-po͘-kiáⁿ, á-sī cha-bó͘-kiáⁿ, i tio̍h ēng bē-móa-nî ê iûⁿ-á chòe sio-chè, chi̍t chiah chíⁿ-á-kiáⁿ, á-sī chi̍t chiah ka-chui, chòe sio̍k-chōe-chè, tòa kàu hōe-bō͘ mn̂g-kháu, kau-tài chè-si.
<sup>7</sup> Chè-si tio̍h hiàn tī Iâ-hô-hoa ê bīn-chêng, ūi i sio̍k-chōe;  i ê huih-goân chiū chheng-khì;  che chiū-sī hū-jîn-lâng siⁿ ta-po͘-kiáⁿ á-sī siⁿ cha-bó͘-kiáⁿ ê kui-lē.
<sup>8</sup> I ê khùi-la̍t nā bô kàu-gia̍h thang hiàn chi̍t chiah iûⁿ-á, i chiū tio̍h ēng nn̄g-chiah ka-chui, á-sī nn̄g chiah chíⁿ-á-kiáⁿ, chi̍t-chiah chòe sio-chè, chi̍t-chiah chòe sio̍k-chōe-chè;  chè-si tio̍h thòe i sio̍k-chōe, i chiū chheng-khì.

</p></div></div><div class="p_outer"><div class="p_left"> <div class="chap">=== 利未記 · 第 13 章 ===</div><p>
<sup>1</sup> 耶和華吩咐摩西亞倫講：
<sup>2</sup> 人ê皮膚若腫，kiám-chhái生癬，á是生火斑，tī伊ê皮膚變成thái-ko ê症頭，tio̍h chhōa伊到祭司亞倫，á是到伊ê kiáⁿ孫一個祭司ê面前；
<sup>3</sup> 祭司tio̍h驗皮膚ê症頭；若是tio̍h症頭ê所在hit-ê毛已經變白，症頭ê款式深入去tī皮膚內，這就是thái-ko ê症頭；祭司tio̍h驗伊，斷伊做無清氣。
<sup>4</sup> 若火斑tī伊ê皮膚是白ê，款式無深入tī皮膚內，伊ê毛也無變白，祭司就tio̍h將有症頭ê人關禁七日。
<sup>5</sup> 到第七日，祭司tio̍h驗伊；看ah，若看見症頭已經停止，伊ê症頭無湠入皮膚，祭司tio̍h koh kā伊關禁七日久。
<sup>6</sup> 到第七日祭司tio̍h koh驗伊；看ah，若症頭khah hoa，koh症頭無湠入皮膚，祭司tio̍h斷伊做清氣；是癬nā-tiāⁿ；hit人就tio̍h洗衫褲，得tio̍h做清氣。
<sup>7</sup> 總是伊為tio̍h清氣，將身軀hō͘祭司驗了，癬若湠tī皮膚，伊tio̍h koh去hō͘祭司驗。
<sup>8</sup> 祭司tio̍h驗伊；看ah，癬若湠tī皮膚；祭司tio̍h斷伊做無清氣；是thái-ko。
<sup>9</sup> 人已經有thái-ko ê症頭，就tio̍h chhōa伊見祭司。
<sup>10</sup> 祭司tio̍h驗伊；看ah，皮膚若有所在腫白白，致到伊ê毛變白，tī腫ê所在見赤肉，
<sup>11</sup> 這是皮肉舊ê thái-ko；祭司tio̍h斷伊做無清氣，m̄免koh關禁伊，因為伊是無清氣。
<sup>12</sup> Thái-ko若生湠tī皮膚ê四圍，tī患症頭ê人ê皮膚khit到滿滿，照祭司驗伊，tùi頭到腳無一所在無；
<sup>13</sup> 祭司就tio̍h驗伊；看ah，thái-ko若已經khit tī全身，就tio̍h斷hit-ê患tio̍h症頭ê做清氣；thong身軀lóng變白，伊是清氣。
<sup>14</sup> 總是伊ê身軀甚麼時見赤肉，hit時就無清氣。
<sup>15</sup> 祭司tio̍h驗hit-ê赤肉，就斷伊是無清氣；赤肉本是無清氣，是thái-ko。
<sup>16</sup> 赤肉若復原，koh變白，伊tio̍h來見祭司；祭司tio̍h驗伊；
<sup>17</sup> 看ah，症頭若變白，祭司就tio̍h斷hit-ê患症頭ê做清氣；伊就清氣。
<sup>18</sup> 人若tī皮膚生粒á，也有醫好，
<sup>19</sup> tī生粒á ê所在koh腫白白，á是粉紅色ê火斑，就tio̍h hō͘祭司驗。
<sup>20</sup> 祭司tio̍h驗伊；看ah，若款式透入皮膚內，伊ê毛也變白，祭司tio̍h斷伊做無清氣，是thái-ko ê症頭，發tī粒á內。
<sup>21</sup> 祭司若驗伊；看ah，hit頂面無有白ê毛，也無透入tī皮膚內，koh有khah-hoa，祭司就tio̍h kā伊關禁七日。
<sup>22</sup> 若生湠tī皮膚，祭司就tio̍h斷伊做無清氣；是患tio̍h症頭。
<sup>23</sup> 火斑若tī原所在停止，無生湠，就是粒á ê痕跡；祭司就tio̍h斷伊做清氣。
<sup>24</sup> 人ê皮肉若hō͘火燒tio̍h，燒tio̍h ê所在見赤肉，成做火斑，á是粉紅，á是lóng總白；
<sup>25</sup> 祭司就tio̍h驗伊；看ah，火斑中ê毛若變白，款式koh深入tī皮膚內，是thái-ko tī火燒ê中間發起來；祭司就tio̍h斷伊做無清氣，是thái-ko ê症頭。
<sup>26</sup> 總是祭司驗了，看ah，tī火跡無有白毛，也無透入皮膚內，koh有khah-hoa，祭司就tio̍h kā伊關禁七日。
<sup>27</sup> 到第七日祭司tio̍h驗伊；若湠tī皮膚，祭司就tio̍h斷伊做無清氣；是thái-ko ê症頭。
<sup>28</sup> 火斑若tī goân所在停止，無生湠tī皮膚，koh有khah-hoa，是tùi火燒tio̍h來腫；祭司tio̍h斷伊做清氣；不過是火燒tio̍h ê痕跡。
<sup>29</sup> 無論男女，若tī頭殼á是嘴鬚有致症頭，
<sup>30</sup> 祭司tio̍h驗hit-ê症頭；看ah，款式若深入tī皮膚內，hit中間有幼幼黃ê毛，祭司就tio̍h斷伊做無清氣；這是瘡，就是頭殼á是嘴鬚裡ê thái-ko。
<sup>31</sup> 祭司驗hit-ê瘡ê症頭，看ah，款式若無深入皮膚內，hit中間也無烏ê毛，祭司就tio̍h將患tio̍h瘡ê症頭ê，關禁七日久。
<sup>32</sup> 到第七日祭司tio̍h驗hit-ê症頭，看ah，瘡若無湠，hit中間也無黃ê毛，瘡ê款式也無深入皮膚內；
<sup>33</sup> hit人tio̍h剃伊ê毛，總是瘡m̄-thang剃；祭司tio̍h koh關禁hit-ê 生瘡ê七日久。
<sup>34</sup> 到第七日祭司tio̍h驗hit-ê瘡；看ah，瘡若無湠tī皮膚，款式也無深入tī皮膚內，祭司就tio̍h斷伊做清氣；伊tio̍h洗衫褲，就成做清氣。
<sup>35</sup> 總是伊清氣以後瘡若湠tī皮膚，祭司tio̍h驗伊；
<sup>36</sup> 看ah，伊ê瘡若湠tī皮膚，祭司m̄免koh chhē 黃ê毛；伊是無清氣。
<sup>37</sup> 若照伊看，瘡已經停止，hit中間若發烏ê毛，瘡既然好，hit人是清氣；祭司就tio̍h斷伊做清氣。
<sup>38</sup> 無論男女，皮肉若起火斑，就是白色ê火斑；祭司tio̍h驗伊；
<sup>39</sup> 看ah，in ê皮肉ê火斑，若是火灰色，這是皮膚所發ê白phā，hit人是清氣。
<sup>40</sup> 人若lut頭毛，伊ê頭殼是光khō-khō，iáu是清氣。
<sup>41</sup> 伊ê頭殼前ê頭毛若lut，伊是liù額ê；iáu-kú是清氣。
<sup>42</sup> 頭殼光khō-khō ê所在，á是liù額ê所在，若有粉紅色ê症頭，這是thái-ko發tī頭光khō-khō ê所在，á是liù額ê所在。
<sup>43</sup> 祭司tio̍h驗伊；看ah，伊ê症頭若tī頭殼光khō-khō ê所在，á是liù額ê所在，有粉紅色腫起來，親像皮肉thái-ko ê款式，
<sup>44</sup> hit人就是起thái-ko，無清氣ê；祭司的確tio̍h斷伊做無清氣；伊ê症頭是tī頭殼。
<sup>45</sup> 有thái-ko ê症頭ê，伊ê衫褲tio̍h拆裂，伊ê頭毛tio̍h phah散，掩(ng) 伊ê嘴ê頂唇，叫講：無清氣，無清氣。
<sup>46</sup> 症頭tī伊ê身軀ê日，伊就無清氣；伊既然是無清氣；伊tio̍h家己tiàm；伊ê所在tī營外。
<sup>47</sup> 染tio̍h thái-ko症ê衫褲，無論是羊毛ê，á是苧布；
<sup>48</sup> 無論是經(kiⁿ)，是緯(hūi)，是苧布ê；是羊毛ê，是皮ê，á是皮做ê物；
<sup>49</sup> hit-ê症頭若是青á是紅ê色，tī衫褲，tī皮，tī經，tī緯，á是tī皮做ê物，是thái-ko ê症頭，tio̍h hō͘祭司驗。
<sup>50</sup> 祭司tio̍h驗hit-ê症頭，將染tio̍h症頭ê物，關禁七日。
<sup>51</sup> 到第七日，伊tio̍h驗hit-ê症頭；症頭若湠tī衫褲，tī經，tī 緯，tī皮，chit-ê皮無論做甚麼路用，hit-ê症頭是惡ê thái-ko；lóng是無清氣。
<sup>52</sup> hit-ê 染tio̍h症頭ê衫褲，或是經，是緯，是羊毛，是苧布，á是皮做ê物，伊lóng tio̍h燒去，因為這是惡ê thái-ko，的確tī火中燒去。
<sup>53</sup> 祭司驗伊；看ah，症頭若無湠tī衫裡，tī經，tī緯，á是皮做ê物；
<sup>54</sup> 祭司tio̍h吩咐in洗hit-ê染tio̍h症頭ê物，koh關禁七日。
<sup>55</sup> 症頭洗了後祭司tio̍h驗伊；看ah，症頭若無變色，症頭若無koh湠，hit-ê就無清氣；是惡毒ê症頭；無論面pháiⁿ，裡pháiⁿ，lóng tio̍h用火燒。
<sup>56</sup> 洗了後，祭司驗伊；看ah，若hit-ê症頭khah hoa，伊就tio̍h tùi衫，á是皮，á是經，á是緯，kā伊拆起來。
<sup>57</sup> 若是iáu-kú發現tī衫裡，á是經，á是緯，á是皮做ê物，這是症頭teh發；tio̍h用火燒hit-ê染tio̍h症頭ê物。
<sup>58</sup> 你所洗ê衫，或是經，或是緯，或是皮做ê物，若症頭已經離開，tio̍h koh再洗，就清氣。
<sup>59</sup> 這就是thái-ko症頭ê規例，無論是tī羊毛衫，苧布衫，tī經，tī緯，kap皮做ê物，thang斷做清氣，á是斷做無清氣。

</p></div><div class="p_right"><div class="chap">=== 利未記 · 第 13 章 ===</div><p>
<sup>1</sup> Iâ-hô-hoa hoan-hù Mô͘-se A-lûn kóng,
<sup>2</sup> Lâng ê phê-hu nā chéng, kiám-chhái siⁿ-sián, á-sī siⁿ hé-pan, tī i ê phê-hu pìⁿ-chiâⁿ thái-ko ê chèng-thâu, tio̍h chhōa i kàu chè-si A-lûn, á-sī kàu i ê kiáⁿ-sun chi̍t ê chè-si ê bīn-chêng;
<sup>3</sup> chè-si tio̍h giām phê-hu ê chèng-thâu;  nā sī tio̍h chèng-thâu ê só͘-chāi hit ê mn̂g í-keng piàn-pe̍h, chèng-thâu ê khoán-sit chhim-ji̍p-khì tī phê-hu-lāi, che chiū-sī thái-ko ê chèng-thâu;  chè-si tio̍h giām i, toàn i chòe bô chheng-khì.
<sup>4</sup> Nā hé-pan tī i ê phê-hu sī pe̍h-ê, khoán-sit bô chhim-ji̍p tī phê-hu-lāi, i ê mn̂g iā bô piàn-pe̍h, chè-si chiū tio̍h chiong ū chèng-thâu ê lâng koaiⁿ-kìm chhit-ji̍t.
<sup>5</sup> Kàu tē-chhit ji̍t chè-si tio̍h giām i;  khòaⁿ ah, nā khòaⁿ-kìⁿ chèng-thâu í-keng thêng-chí, i ê chèng-thâu bô thòaⁿ ji̍p phê-hu, chè-si tio̍h koh kā i koaiⁿ-kìm chhit-ji̍t kú.
<sup>6</sup> Kàu tē-chhit ji̍t chè-si tio̍h koh giām i;  khòaⁿ ah, nā chèng-thâu khah hoa, koh chèng-thâu bô thòaⁿ-ji̍p phê-hu, chè-si tio̍h toàn i chòe chheng-khì;  sī sián nā-tiāⁿ;  hit-lâng chiū tio̍h sóe saⁿ-khò͘, tit-tio̍h chòe chheng-khì.
<sup>7</sup> chóng-sī i ūi-tio̍h chheng-khì, chiong seng-khu hō͘ chè-si giām-liáu, sián nā thòaⁿ tī phê-hu, i tio̍h koh khì hō͘ chè-si giām.
<sup>8</sup> Chè-si tio̍h giām i;  khòaⁿ ah, sián nā thòaⁿ tī phê-hu;  chè-si tio̍h toàn i chòe bô chheng-khì;  sī thái-ko.
<sup>9</sup> Lâng í-keng ū thái-ko ê chèng-thâu, chiū tio̍h chhōa i kìⁿ chè-si.
<sup>10</sup> Chè-si tio̍h giām i;  khòaⁿ ah, phê-hu nā ū só͘-chāi chéng pe̍h-pe̍h, tì-kàu i ê mn̂g piàn-pe̍h, tī chéng ê só͘-chāi kìⁿ chhiah-bah,
<sup>11</sup> che sī phê-bah kū ê thái-ko; chè-si tio̍h toàn i chòe bô chheng-khì, m̄-bián koh koaiⁿ-kìm i, in-ūi i sī bô chheng-khì.
<sup>12</sup> Thái-ko nā siⁿ-thòaⁿ tī phê-hu ê sì-ûi, tī hoān chèng-thâu ê lâng ê phê-hu khí kàu móa-móa, chiàu chè-si giām i, tùi thâu kàu kha bô chi̍t só͘-chāi bô;
<sup>13</sup> chè-si chiū tio̍h giām i;  khòaⁿ ah, thái-ko nā í-keng khí tī choân-sin, chiū tio̍h toàn hit ê hoān-tio̍h chèng-thâu-ê chòe chheng-khì;  thong seng-khu lóng piàn-pe̍h, i sī chheng-khì.
<sup>14</sup> Chóng-sī i ê seng-khu sím-mi̍h sî kìⁿ chhiah-bah, hit-sî chiū bô chheng-khì.
<sup>15</sup> Chè-si tio̍h giām hit ê chhiah-bah, chiū toàn i sī bô chheng-khì;  chhiah-bah pún sī bô chheng-khì, sī thái-ko.
<sup>16</sup> Chhiah-bah nā ho̍k-goân, koh piàn-pe̍h, i tio̍h lâi kìⁿ chè-si;  chè-si tio̍h giām i;
<sup>17</sup> khòaⁿ ah, chèng-thâu nā piàn-pe̍h, chè-si chiū tio̍h toàn hit ê hoān chèng-thâu-ê chòe chheng-khì;  i chiū chheng-khì.
<sup>18</sup> Lâng nā tī phê-hu siⁿ lia̍p-á, iā ū i-hó,
<sup>19</sup> tī siⁿ lia̍p-á ê só͘-chāi koh chéng pe̍h-pe̍h, á-sī hún-âng-sek ê hé-pan, chiū tio̍h hō͘ chè-si giām.
<sup>20</sup> Chè-si tio̍h giām i;  khòaⁿ ah, nā khoán-sit thàu-ji̍p phê-hu-lāi, i ê mn̂g iā piàn-pe̍h, chè-si tio̍h toàn i chòe bô chheng-khì, sī thái-ko ê chèng-thâu, hoat tī lia̍p-á lāi.
<sup>21</sup> Chè-si nā giām i;  khòaⁿ ah, hit téng-bīn bô ū pe̍h ê mn̂g, iā bô thàu-ji̍p tī phê-hu-lāi, koh ū khah-hoa, chè-si chiū tio̍h kā i koaiⁿ-kìm chhit-ji̍t.
<sup>22</sup> Nā siⁿ-thòaⁿ tī phê-hu, chè-si chiū tio̍h toàn i chòe bô chheng-khì;  sī hoān-tio̍h chèng-thâu.
<sup>23</sup> Hé-pan nā tī goân só͘-chāi thêng-chí, bô siⁿ-thòaⁿ, chiū-sī lia̍p-á ê hûn-jiah;  chè-si chiū tio̍h toàn i chòe chheng-khì.
<sup>24</sup> Lâng ê phê-bah nā hō͘ hé sio-tio̍h, sio-tio̍h ê só͘-chāi kìⁿ chhiah-bah, chiâⁿ-chòe hé-pan, á-sī hún-âng, á-sī lóng-chóng pe̍h;
<sup>25</sup> chè-si chiū tio̍h giām i;  khòaⁿ ah, hé-pan-tiong ê mn̂g nā piàn-pe̍h, khoán-sit koh chhim-ji̍p tī phê-hu-lāi, sī thái-ko tī hé-sio ê tiong-kan hoat-khí-lâi;  chè-si chiū tio̍h toàn i chòe bô chheng-khì, sī thái-ko ê chèng-thâu.
<sup>26</sup> Chóng-sī chè-si giām-liáu, khòaⁿ ah, tī hé-jiah bô ū pe̍h-mn̂g, iā bô thàu-ji̍p phê-hu-lāi, koh ū khah-hoa, chè-si chiū tio̍h kā i koaiⁿ-kìm chhit-ji̍t.
<sup>27</sup> Kàu tē-chhit ji̍t chè-si tio̍h giām i;  nā thòaⁿ tī phê-hu, chè-si chiū tio̍h toàn i chòe bô chheng-khì;  sī thái-ko ê chèng-thâu.
<sup>28</sup> Hé-pan nā tī goân só͘-chāi thêng-chí, bô siⁿ-thòaⁿ tī phê-hu, koh ū khah-hoa, sī tùi hé sio-tio̍h lâi chéng;  chè-si tio̍h toàn i chòe chheng-khì;  put-kò sī hé sio-tio̍h ê hûn-jiah.
<sup>29</sup> Bô-lūn lâm-lú, nā tī thâu-khak á-sī chhùi-chhiu ū tì chèng-thâu,
<sup>30</sup> chè-si tio̍h giām hit ê chèng-thâu;  khòaⁿ ah, khoán-sit nā chhim-ji̍p tī phê-hu-lāi, hit tiong-kan ū iù-iù n̂g ê mn̂g, chè-si chiū tio̍h toàn i chòe bô chheng-khì;  che sī chhng, chiū-sī thâu-khak á-sī chhùi-chhiu-ni̍h ê thái-ko.
<sup>31</sup> Chè-si giām hit ê chhng ê chèng-thâu, khòaⁿ ah, khoán-sit nā bô chhim-ji̍p phê-hu-lāi, hit tiong-kan iā bô o͘ ê mn̂g, chè-si chiū tio̍h chiong hoān-tio̍h chhng ê chèng-thâu ê, koaiⁿ-kìm chhit-ji̍t kú.
<sup>32</sup> Kàu tē-chhit ji̍t chè-si tio̍h giām hit ê chèng-thâu, khòaⁿ ah, chhng nā bô thòaⁿ, hit tiong-kan iā bô n̂g ê mn̂g, chhng ê khoán-sit iā bô chhim-ji̍p phê-hu-lāi;
<sup>33</sup> hit-lâng tio̍h thì i ê mn̂g, chóng-sī chhng m̄-thang thì;  chè-si tio̍h koh koaiⁿ-kìm hit ê siⁿ-chhng-ê chhit-ji̍t kú.
<sup>34</sup> Kàu tē-chhit ji̍t chè-si tio̍h giām hit ê chhng;  khòaⁿ ah, chhng nā bô thòaⁿ tī phê-hu, khoán-sit iā bô chhim-ji̍p tī phê-hu-lāi, chè-si chiū tio̍h toàn i chòe chheng-khì;  i tio̍h sóe saⁿ-khò͘, chiū chiâⁿ-chòe chheng-khì.
<sup>35</sup> Chóng-sī i chheng-khì í-āu chhng nā thòaⁿ tī phê-hu, chè-si tio̍h giām i;
<sup>36</sup> khòaⁿ ah, i ê chhng nā thòaⁿ tī phê-hu, chè-si m̄-bián koh chhē n̂g ê mn̂g;  i sī bô chheng-khì.
<sup>37</sup> Nā chiàu i khòaⁿ, chhng í-keng thêng-chí, hit tiong-kan nā hoat o͘ ê mn̂g, chhng kì-jiân hó, hit-lâng sī chheng-khì;  chè-si chiū tio̍h toàn i chòe chheng-khì.
<sup>38</sup> Bô-lūn lâm-lú, phê-bah nā khí hé-pan, chiū-sī pe̍h-sek ê hé-pan;  chè-si tio̍h giām i;
<sup>39</sup> khòaⁿ ah, in ê phê-bah ê hé-pan, nā sī hé-hu sek, che sī phê-hu só͘ hoat ê pe̍h-phā, hit lâng sī chheng-khì.
<sup>40</sup> Lâng nā lut thâu-mn̂g, i ê thâu-khak sī kng-khō-khō, iáu sī chheng-khì.
<sup>41</sup> I ê thâu-khak-chêng ê thâu-mn̂g nā lut, i sī liù-hia̍h-ê;  iáu-kú sī chheng-khì.
<sup>42</sup> Thâu-khak kng-khō-khō ê só͘-chāi, á-sī liù-hia̍h ê só͘-chāi, nā ū hún-âng-sek ê chèng-thâu, che sī thái-ko hoat tī thâu kng-khō-khō ê só͘-chāi, á-sī liù-hia̍h ê só͘-chāi.
<sup>43</sup> Chè-si tio̍h giām i;  khòaⁿ ah, i ê chèng-thâu nā tī thâu-khak kng-khō-khō ê só͘-chāi, á-sī liù-hia̍h ê só͘-chāi, ū hún-âng-sek chéng-khí-lâi, chhin-chhiūⁿ phê-bah thái-ko ê khoán-sit,
<sup>44</sup> hit-lâng chiū-sī khí thái-ko, bô chheng-khì-ê;  chè-si tek-khak tio̍h toàn i chòe bô chheng-khì;  i ê chèng-thâu sī tī thâu-khak.
<sup>45</sup> Ū thái-ko ê chèng-thâu-ê, i ê saⁿ-khò͘ tio̍h thiah-li̍h, i ê thâu-mn̂g tio̍h phah-sòaⁿ, ng i ê chhùi ê téng-tûn, kiò kóng, Bô chheng-khì, bô chheng-khì.
<sup>46</sup> Chèng-thâu tī i ê seng-khu ê ji̍t, i chiū bô chheng-khì;  i kì-jiân sī bô chheng-khì;  i tio̍h ka-kī tiàm;  i ê só͘-chāi tī iâⁿ-gōa.
<sup>47</sup> Jiám-tio̍h thái-ko chèng ê saⁿ-khò͘, bô-lūn sī iûⁿ-mn̂g ê, á-sī tōe-pò͘;
<sup>48</sup> bô-lūn sī kiⁿ, sī hūi, sī tōe-pò͘ ê;  sī iûⁿ-mn̂g ê, sī phê ê, á-sī phê chòe ê mi̍h;
<sup>49</sup> hit ê chèng-thâu nā sī chhiⁿ á-sī âng ê sek, tī saⁿ-khò͘, tī phê, tī kiⁿ, tī hūi, á-sī tī phê chòe ê mi̍h, sī thái-ko ê chèng-thâu, tio̍h hō͘ chè-si giām.
<sup>50</sup> Chè-si tio̍h giām hit ê chèng-thâu, chiong jiám-tio̍h chèng-thâu ê mi̍h, koaiⁿ-kìm chhit-ji̍t.
<sup>51</sup> Kàu tē-chhit ji̍t, i tio̍h giām hit ê chèng-thâu;  chèng-thâu nā thòaⁿ tī saⁿ-khò͘, tī kiⁿ, tī hūi, tī phê, chit ê phê bô-lūn chòe sím-mi̍h lō͘-ēng, hit ê chèng-thâu sī ok ê thái-ko;  lóng sī bô chheng-khì.
<sup>52</sup> Hit ê jiám-tio̍h chèng-thâu ê saⁿ-khò͘, he̍k-sī kiⁿ, sī hūi, sī iûⁿ-mn̂g, sī tōe-pò͘, á-sī phê chòe ê mi̍h, i lóng tio̍h sio-khì, in-ūi che sī ok ê thái-ko, tek-khak tī hé-tiong sio-khì.
<sup>53</sup> Chè-si giām i;  khòaⁿ ah, chèng-thâu nā bô thòaⁿ tī saⁿ-ni̍h, tī kiⁿ, tī hūi, á-sī phê-chòe ê mi̍h;
<sup>54</sup> chè-si tio̍h hoan-hù in sóe hit ê jiám-tio̍h chèng-thâu ê mi̍h, koh koaiⁿ-kìm chhit-ji̍t.
<sup>55</sup> Chèng-thâu sóe liáu-āu chè-si tio̍h giām i;  khòaⁿ ah, chèng-thâu nā bô piàn-sek, chèng-thâu nā bô koh thòaⁿ, hit-ê chiū bô chheng-khì; sī ok-to̍k ê chèng-thâu; bô-lūn bīn pháiⁿ, lí pháiⁿ, lóng tio̍h ēng hé sio.
<sup>56</sup> Sóe liáu-āu, chè-si giām i;  khòaⁿ ah, nā hit ê chèng-thâu khah hoa, i chiū tio̍h tùi saⁿ, á-sī phê, á-sī kiⁿ, á-sī hūi, kā i thiah-khí-lâi.
<sup>57</sup> Nā sī iáu-kú hoat-hiān tī saⁿ-ni̍h, á-sī kiⁿ, á-sī hūi, á-sī phê-chòe ê mi̍h, che sī chèng-thâu teh hoat;  tio̍h ēng hé sio hit ê jiám-tio̍h chèng-thâu ê mi̍h.
<sup>58</sup> Lí só͘ sóe ê saⁿ, he̍k-sī kiⁿ, he̍k-sī hūi, he̍k-sī phê-chòe ê mi̍h, nā chèng-thâu í-keng lī-khui, tio̍h koh-chài sóe, chiū chheng-khì.
<sup>59</sup> Che chiū-sī thái-ko chèng-thâu ê kui-lē, bô-lūn sī tī iûⁿ-mn̂g-saⁿ, tōe-pò͘-saⁿ, tī kiⁿ, tī hūi, kap phê-chòe ê mi̍h, thang toàn-chòe chheng-khì, á-sī toàn-chòe bô chheng-khì.

</p></div></div><div class="p_outer"><div class="p_left"> <div class="chap">=== 利未記 · 第 14 章 ===</div><p>
<sup>1</sup> 耶和華吩咐摩西講：
<sup>2</sup> Thái-ko-ê得tio̍h清氣ê日，伊ê規例就是án-ni；tio̍h chhōa伊去見祭司。
<sup>3</sup> 祭司tio̍h出營外；祭司tio̍h驗伊；看ah，thái-ko-ê，若伊ê thái-ko症已經好，
<sup>4</sup> 祭司tio̍h吩咐人為tio̍h hit-ê beh得tio̍h清氣ê，取兩隻清氣活活ê鳥，kap柏香柴，朱紅色ê料，kap牛膝草。
<sup>5</sup> 祭司tio̍h吩咐人thâi hit兩隻鳥ê一隻tī活水ê頂面，tī磁器內。
<sup>6</sup> 論到hit隻活鳥，伊tio̍h掠伊，用柏香柴，朱紅色ê料，kap牛膝草，kap活鳥，lóng ùn tī hit隻thâi tī活水頂ê鳥ê血。
<sup>7</sup> Tio̍h hiù hit-ê thái-ko beh得tio̍h清氣ê人七pái；就斷伊做清氣，koh放hit隻活鳥去山裡。
<sup>8</sup> Beh得tio̍h清氣ê人tio̍h洗伊ê衣裳，一盡剃伊ê毛，用水洗身軀就清氣；然後thang入營，獨獨tio̍h tī家己ê布棚外khiā起七日。
<sup>9</sup> 到第七日tio̍h一盡剃伊ê頭毛，kap嘴鬚、目眉，就是剃伊lóng總ê毛，koh tio̍h洗伊ê衫褲，用水洗身軀，就清氣。
<sup>10</sup> 到第八日，伊tio̍h取兩隻無瑕疵ê羊káng-á，kap一隻未滿年無瑕疵ê羊種á，koh tio̍h用調和油ê麵粉i-hoat十份三做素祭，kap油一lô-kek。
<sup>11</sup> 行清氣ê禮ê祭司，tio̍h將hit-ê ài得tio̍h清氣ê人，kap hiah-ê物，安置tī會幕門口，耶和華ê面前。
<sup>12</sup> 祭司tio̍h取羊káng-á ê一隻，獻做補過失ê祭，kap油一lô家k，lóng搖tī耶和華ê面前做搖祭。
<sup>13</sup> Koh tio̍h thâi羊káng-á tī聖所ê地，就是thâi贖罪祭kap燒祭ê所在；補過失祭tio̍h歸hō͘祭司，親像贖罪祭一般樣；是至聖ê。
<sup>14</sup> 祭司tio̍h the̍h淡薄補過失祭ê血，抹tī ài得tio̍h清氣ê人chiàⁿ-pêng ê耳á錘，kap chiàⁿ手ê大pō͘拇，kap chiàⁿ腳ê大pō͘拇。
<sup>15</sup> 祭司tio̍h tùi hit一lô家k油ê中間the̍h淡薄，tò tī家己tò手ê手中心。
<sup>16</sup> 祭司tio̍h用chiàⁿ手ê一支指頭á ùn tò手手中心ê油，tī耶和華ê面前，用指頭á hiù油七pái。
<sup>17</sup> 祭司將手中所chhun ê油，抹tī hit-ê ài得tio̍h清氣ê人chiàⁿ-pêng ê耳á錘，kap chiàⁿ手ê大pō͘拇，kap chiàⁿ腳ê大pō͘拇，就是抹tha̍h tī補過失祭ê血頂。
<sup>18</sup> 祭司手中所chhun ê油，tio̍h piàⁿ tī hit-ê ài得tio̍h清氣ê人ê頭殼頂；祭司tī耶和華ê面前kā伊贖罪。
<sup>19</sup> 祭司tio̍h獻贖罪祭，kā hit-ê ài得tio̍h清氣ê人，為tio̍h伊ê無清氣贖罪；然後thâi hit-ê燒祭ê cheng-siⁿ。
<sup>20</sup> 祭司tio̍h tī壇頂獻燒祭kap素祭；祭司tio̍h為伊贖罪；伊就清氣。
<sup>21</sup> 伊若sòng-hiong bōe備辦到hiah-chōe，就tio̍h取一隻羊káng-á做補過失ê祭，thang搖伊，為伊贖罪；也tio̍h帶調和油ê幼麵粉i-hoat十份一，做素祭，kap油一lô-kek。
<sup>22</sup> Koh照伊ê氣力取兩隻ka-chui，á是兩隻鴿á-kiáⁿ，一隻做贖罪祭，一隻做燒祭。
<sup>23</sup> 到第八日為tio̍h伊得tio̍h清氣，將chiah-ê帶到會幕門口，耶和華ê面前；交代祭司。
<sup>24</sup> 祭司tio̍h取補過失ê羊á，kap油一lô-kek；祭司tio̍h伊ô iti7耶和華ê面前做搖祭。
<sup>25</sup> 伊tio̍h thâi補過失祭ê羊á；祭司取淡薄補過失祭ê血，抹tī hit-ê ài得tio̍h清氣ê人chiàⁿ-pêng ê耳á錘，kap chiàⁿ手ê大pō͘拇kap chiàⁿ腳ê大pō͘拇。
<sup>26</sup> 祭司tio̍h將淡薄油tò tī家己tò手ê手中心。
<sup>27</sup> 祭司用tò手裡ê油，tī耶和華ê面前，用chiàⁿ手ê一支指頭á hiù油七pái。
<sup>28</sup> 祭司koh用手中ê油抹淡薄tī hit-ê ài得tio̍h清氣ê人chiàⁿ-pêng ê耳á錘，kap chiàⁿ手ê大pō͘拇，chiàⁿ腳ê大pō͘拇，就是抹tī補過失祭ê血ê原位。
<sup>29</sup> 祭司手中所chhun ê油，tio̍h抹tī hit-ê ài得tio̍h清氣ê人ê頭殼，tī耶和華ê面前為tio̍h伊贖罪。
<sup>30</sup> 伊tio̍h照伊ê氣力獻hiah-ê ka-chui ê一隻，á是鴿á-kiáⁿ ê一隻，就是照伊所能ê，
<sup>31</sup> 一隻做贖罪祭，一隻做燒祭，kap素祭相kap獻；祭司tio̍h tī耶和華ê面前，kā hit-ê ài得tio̍h清氣ê人贖罪。
<sup>32</sup> 人患tio̍h thái-ko ê症頭，也無力thang備辦得tio̍h清氣ê禮物，hit-ê規例是án-ni。
<sup>33</sup> 耶和華吩咐摩西亞倫講：
<sup>34</sup> Lín到我賞賜lín做業ê迦南地ê時，我用thái-ko症染tio̍h一間厝，tī lín所得tio̍h做業ê地；
<sup>35</sup> 厝主tio̍h去通知祭司，kā伊講：照我看，厝內親像有症頭；
<sup>36</sup> 祭司iáu bē入去驗症頭ê事先，祭司就tio̍h吩咐人，將厝piàⁿ空，免得厝內所有ê bak-tio̍h無清氣；後來祭司tio̍h入去驗hit間厝。
<sup>37</sup> 伊tio̍h驗hit-ê症頭；看ah，症頭若tī厝ê壁有顯出青á是紅ê凹痕，款式深入牆壁，
<sup>38</sup> 祭司tio̍h出hit間厝，到厝門口，封hit間厝七日。
<sup>39</sup> 到第七日祭司tio̍h koh去驗；看ah，症頭若湠tī厝ê牆壁，
<sup>40</sup> 祭司就tio̍h吩咐人將hiah-ê 染tio̍h症頭ê石iah起來，hiat tī城外無清氣ê所在。
<sup>41</sup> 也tio̍h kah人khau厝內ê四圍；所khau起來ê灰土，tio̍h piàⁿ tī城外無清氣ê所在。
<sup>42</sup> Koh tio̍h用別塊石，替hiah-ê石，koh用灰土抹hit間厝。
<sup>43</sup> 伊iah石，khau厝，抹灰了後，症頭若koh到，koh發現tī hit間厝，
<sup>44</sup> 祭司tio̍h koh入去驗；症頭若湠tī hit間厝，hit間厝是染tio̍h惡ê thái-ko；是無清氣。
<sup>45</sup> 伊就tio̍h拆hit間厝，伊ê石，伊ê柴，kap伊一切ê灰土，lóng搬出城外，到無清氣ê所在。
<sup>46</sup> hit間厝封密ê時間，人若入去就無清氣，到ê-hng。
<sup>47</sup> 睏tī hit間厝ê，tio̍h洗伊ê衣服；食tī hit間厝ê也tio̍h洗伊ê衣服。
<sup>48</sup> hit間厝抹灰了後，祭司入去驗；看ah，若症頭無湠tī厝內，祭司就tio̍h斷hit間厝做清氣，因為症頭已經消無。
<sup>49</sup> 為tio̍h清氣hit間厝tio̍h取兩隻鳥，kap柏香柴，朱紅色料，kap牛膝草。
<sup>50</sup> Tio̍h thâi hit兩隻鳥ê一隻，tī活水頂，磁器ê內面。
<sup>51</sup> 伊tio̍h the̍h hit-ê柏香柴、牛膝草、朱紅色ê料，kap hit隻活鳥，lóng ùn tī hit隻受thâi ê鳥ê血，kap活水，來hiù hit間厝七pái。
<sup>52</sup> 伊tio̍h用hit隻鳥ê血、活水、活鳥、柏香柴、牛膝草，kap朱紅色料，清氣hit間厝。
<sup>53</sup> 總是tio̍h用hit隻活鳥放tī城外ê山裡；án-ni kā hit間厝贖罪，hit間厝就清氣。
<sup>54</sup> 這是為tio̍h ta̍k樣thái-ko ê症頭，kap瘡；
<sup>55</sup> kap衣服kap厝ê thái-ko；
<sup>56</sup> 以及腫、癬、火斑所立ê規例，
<sup>57</sup> 指明甚麼時是無清氣，甚麼時是清氣；這是thái-ko ê規例。

</p></div><div class="p_right"><div class="chap">=== 利未記 · 第 14 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Thái-ko-ê tit-tio̍h chheng-khì ê ji̍t, i ê kui-lē chiū-sī án-ni;  tio̍h chhōa i khì kìⁿ chè-si.
<sup>3</sup> Chè-si tio̍h chhut iâⁿ-gōa;  chè-si tio̍h giām i;  khòaⁿ ah, thái-ko-ê, nā i ê thái-ko-chèng í-keng hó,
<sup>4</sup> chè-si tio̍h hoan-hù lâng ūi-tio̍h hit-ê beh tit-tio̍h chheng-khì-ê, chhú nn̄g-chiah chheng-khì oa̍h-oa̍h ê chiáu, kap pek-hiuⁿ-chhâ, chu-áng-sek ê liāu, kap giû-chhek-chháu.
<sup>5</sup> Chè-si tio̍h hoan-hù lâng thâi hit nn̄g chiah chiáu ê chi̍t-chiah tī oa̍h-chúi ê téng-bīn, tī hûi-khì-lāi.
<sup>6</sup> Lūn-kàu hit chiah oa̍h-chiáu, i tio̍h lia̍h i, ēng pek-hiuⁿ-chhâ, chu-âng-sek ê liāu, kap giû-chhek-chháu, kap oa̍h-chiáu, lóng ùn tī hit-chiah thâi tī oa̍h-chúi-téng ê chiáu ê huih.
<sup>7</sup> Tio̍h hiù hit ê thái-ko beh tit-tio̍h chheng-khì ê lâng chhit-pái;  chiū toàn i chòe chheng-khì, koh pàng hit chiah oa̍h-chiáu khì soaⁿ-ni̍h.
<sup>8</sup> Beh tit-tio̍h chheng-khì ê lâng tio̍h sóe i ê i-chiûⁿ, it-chīn thì i ê mn̂g, ēng chúi sóe seng-khu chiū chheng-khì;  jiân-āu thang ji̍p iâⁿ, to̍k-to̍k tio̍h tī ka-kī ê pò͘-pîⁿ-gōa khiā-khí chhit-ji̍t.
<sup>9</sup> Kàu tē-chhit ji̍t tio̍h it-chīn thì i ê thâu-mn̂g, kap chhùi-chhiu, ba̍k-bâi, chiū-sī thì i lóng-chóng ê mn̂g, koh tio̍h sóe i ê saⁿ-khò͘, ēng chúi sóe seng-khu, chiū chheng-khì.
<sup>10</sup> Kàu tē-poeh ji̍t, i tio̍h chhú nn̄g chiah bô hâ-chhû ê iûⁿ-káng-á, kap chi̍t-chiah bē-móa-nî bô hâ-chhû ê iûⁿ-chéng-á, koh tio̍h ēng tiau-hô iû ê mī-hún i-hoat cha̍p-hūn-saⁿ chòe sò͘-chè, kap iû chi̍t lô-kek.
<sup>11</sup> Kiâⁿ chheng-khì ê lé ê chè-si, tio̍h chiong hit-ê ài tit-tio̍h chheng-khì ê lâng, kap hiah ê mi̍h, an-tì tī hōe-bō͘ mn̂g-kháu, Iâ-hô-hoa ê bīn-chêng.
<sup>12</sup> Chè-si tio̍h chhú iûⁿ-káng-á ê chi̍t-chiah, hiàn chòe pó͘-kè-sit ê chè, kap iû chi̍t lô-kek, lóng iô tī Iâ-hô-hoa ê bīn-chêng chòe iô-chè.
<sup>13</sup> Koh tio̍h thâi iûⁿ-káng-á tī sèng-só͘ ê tōe, chiū-sī thâi sio̍k-chōe-chè kap sio-chè ê só͘-chāi;  pó͘-kè-sit-chè tio̍h kui hō͘ chè-si, chhin-chhiūⁿ sio̍k-chōe-chè chi̍t-poaⁿ-iūⁿ;  sī chì-sèng-ê.
<sup>14</sup> Chè-si tio̍h the̍h tām-po̍h pó͘-kè-sit-chè ê huih, boah tī ài tit-tio̍h chheng-khì ê lâng chiàⁿ-pêng ê hī-á-sûi, kap chiàⁿ-chhiú ê tōa-pō͘-bú, kap chiàⁿ-kha ê tōa-pō͘-bú.
<sup>15</sup> Chè-si tio̍h tùi hit chi̍t lô-kek iû ê tiong-kan the̍h tām-po̍h, tò tī ka-kī tò-chhiú ê chhiú-tiong-sim.
<sup>16</sup> Chè-si tio̍h ēng chiàⁿ-chhiú ê chi̍t ki chńg-thâu-á ùn tò-chhiú chhiú-tiong-sim ê iû, tī Iâ-hô-hoa ê bīn-chêng, ēng chńg-thâu-á hiù iû chhit-pái.
<sup>17</sup> Chè-si chiong chhiú-tiong só͘ chhun ê iû, boah tī hit-ê ài tit-tio̍h chheng-khì ê lâng chiàⁿ-pêng ê hī-á-sûi, kap chiàⁿ-chhiú ê tōa-pō͘-bú, kap chiàⁿ-kha ê tōa-pō͘-bú, chiū-sī boah tha̍h tī pó͘-kè-sit-chè ê huih-téng.
<sup>18</sup> Chè-si chhiú-tiong só͘ chhun ê iû, tio̍h piàⁿ tī hit-ê ài tit-tio̍h chheng-khì ê lâng ê thâu-khak-téng;  chè-si tī Iâ-hô-hoa ê bīn-chêng kā i sio̍k-chōe.
<sup>19</sup> Chè-si tio̍h hiàn sio̍k-chōe-chè, kā hit-ê ài tit-tio̍h chheng-khì ê lâng, ūi-tio̍h i ê bô chheng-khì sio̍k-chōe;  jiân-āu thâi hit ê sio-chè ê cheng-siⁿ.
<sup>20</sup> Chè-si tio̍h tī tôaⁿ-téng hiàn sio-chè kap sò͘-chè;  chè-si tio̍h ūi i sio̍k-chōe;  i chiū chheng-khì.
<sup>21</sup> I nā sòng-hiong bōe pī-pān kàu hiah-chōe, chiū tio̍h chhú chi̍t chiah iûⁿ-káng-á chòe pó͘-kè-sit ê chè, thang iô i, ūi i sio̍k -chōe; iā tio̍h tòa tiau-hô iû ê iù-mī-hún i-hoat cha̍p-hūn-chi̍t, chòe sò͘-chè, kap iû chi̍t lô-kek.
<sup>22</sup> Koh chiàu i ê khùi-la̍t chhú nn̄g chiah ka-chui, á-sī nn̄g chiah chíⁿ-á-kiáⁿ, chi̍t-chiah chòe sio̍k-chōe-chè, chi̍t-chiah chòe sio-chè.
<sup>23</sup> Kàu tē-poeh ji̍t ūi-tio̍h i tit-tio̍h chheng-khì, chiong chiah-ê tòa kàu hōe-bō͘ mn̂g-kháu, Iâ-hô-hoa ê bīn-chêng;  kau-tài chè-si.
<sup>24</sup> Chè-si tio̍h chhú pó͘-kè-sit ê iûⁿ-á, kap iû chi̍t lô-kek;  chè-si tio̍h iô i tī Iâ-hô-hoa ê bīn-chêng chòe iô-chè.
<sup>25</sup> I tio̍h thâi pó͘-kè-sit-chè ê iûⁿ-á;  chè-si chhú tām-po̍h pó͘-kè-sit-chè ê huih, boah tī hit-ê ài tit-tio̍h chheng-khì ê lâng chiàⁿ-pêng ê hī-á-sûi, kap chiàⁿ-chhiú ê tōa-pō͘-bú kap chiàⁿ-kha ê tōa-pō͘-bú.
<sup>26</sup> Chè-si tio̍h chiong tām-po̍h iû tò tī ka-kī tò-chhiú ê chhiú-tiong-sim.
<sup>27</sup> Chè-si ēng tò-chhiú-ni̍h ê iû, tī Iâ-hô-hoa ê bīn-chêng, ēng chiàⁿ-chhiú ê chi̍t ki chńg-thâu-á hiù iû chhit-pái.
<sup>28</sup> Chè-si koh ēng chhiú-tiong ê iû boah tām-po̍h tī hit-ê ài tit-tio̍h chheng-khì ê lâng chiàⁿ-pêng ê hī-á-sûi, kap chiàⁿ-chhiú ê tōa-pō͘-bú, chiàⁿ-kha ê tōa-pō͘-bú, chiū-sī boah tī pó͘-kè-sit-chè ê huih ê goân-ūi.
<sup>29</sup> Chè-si chhiú-tiong só͘ chhun ê iû, tio̍h boah tī hit-ê ài tit-tio̍h chheng-khì ê lâng ê thâu-khak, tī Iâ-hô-hoa ê bīn-chêng ūi-tio̍h i sio̍k-chōe.
<sup>30</sup> I tio̍h chiàu i ê khùi-la̍t hiàn hiah ê ka-chui ê chi̍t-chiah, á-sī chíⁿ-á-kiáⁿ ê chi̍t-chiah, chiū-sī chiàu i só͘-ōe-ê,
<sup>31</sup> chi̍t-chiah chòe sio̍k-chōe-chè, chi̍t-chiah chòe sio-chè, kap sò͘-chè saⁿ-kap hiàn;  chè-si tio̍h tī Iâ-hô-hoa ê bīn-chêng, kā hit-ê ài tit-tio̍h chheng-khì ê lâng sio̍k-chōe.
<sup>32</sup> Lâng hoān-tio̍h thái-ko ê chèng-thâu, iā bô la̍t thang pī-pān tit-tio̍h chheng-khì ê lé-mi̍h, hit ê kui-lē sī án-ni.
<sup>33</sup> Iâ-hô-hoa hoan-hù Mô͘-se A-lûn kóng,
<sup>34</sup> Lín kàu Góa siúⁿ-sù lín chòe-gia̍p ê Ka-lâm tōe ê sî, Góa ēng thái-ko-chèng jiám-tio̍h chi̍t keng chhù, tī lín só͘ tit-tio̍h chòe-gia̍p ê tōe;
<sup>35</sup> chhù-chú tio̍h khì thong-ti chè-si, kā i kóng, Chiàu góa khòaⁿ, chhù-lāi chhin-chhiūⁿ ū chèng-thâu;
<sup>36</sup> chè-si iáu bē ji̍p-khì giām chèng-thâu ê tāi-seng, chè-si chiū tio̍h hoan-hù lâng, chiong chhù piàⁿ-khang, bián-tit chhù-lāi só͘ ū-ê bak-tio̍h bô chheng-khì;  āu-lâi chè-si tio̍h ji̍p-khì giām hit keng chhù.
<sup>37</sup> I tio̍h giām hit ê chèng-thâu;  khòaⁿ ah, chèng-thâu nā tī chhù ê piah ū hián-chhut chhiⁿ á-sī âng ê nah-hûn, khoán-sit chhim-ji̍p chhiûⁿ-piah,
<sup>38</sup> chè-si tio̍h chhut hit keng chhù, kàu chhù mn̂g-kháu, hong hit keng chhù chhit-ji̍t.
<sup>39</sup> Kàu tē-chhit ji̍t chè-si tio̍h koh khì giām;  khòaⁿ ah, chèng-thâu nā thòaⁿ tī chhù ê chhiûⁿ-piah,
<sup>40</sup> chè-si chiū tio̍h hoan-hù lâng chiong hiah ê jiám-tio̍h chèng-thâu ê chio̍h iah-khí-lâi, hiat tī siâⁿ-gōa bô chheng-khì ê só͘-chāi.
<sup>41</sup> Iā tio̍h kah lâng khau chhù-lāi ê sì-ûi;  só͘ khau-khí-lâi ê he-thô͘, tio̍h piàⁿ tī siâⁿ-gōa bô chheng-khì ê só͘-chāi.
<sup>42</sup> Koh tio̍h ēng pa̍t tè chio̍h, thòe hiah ê chio̍h, koh ēng he-thô͘ boah hit keng chhù.
<sup>43</sup> I iah chio̍h, khau-chhù, boah-he liáu-āu, chèng-thâu nā koh kàu, koh hoat-hiān tī hit keng chhù,
<sup>44</sup> chè-si tio̍h koh ji̍p-khì giām;  chèng-thâu nā thòaⁿ tī hit keng chhù, hit keng chhù sī jiám-tio̍h ok ê thái-ko;  sī bô chheng-khì.
<sup>45</sup> I chiū tio̍h thiah hit keng chhù, i ê chio̍h, i ê chhâ, kap i it-chhè ê he-thô͘, lóng poaⁿ-chhut siâⁿ-gōa, kàu bô chheng-khì ê só͘-chāi.
<sup>46</sup> Hit keng chhù hong-ba̍t ê sî-kan, lâng nā ji̍p-khì chiū bô chheng-khì, kàu ê-hng.
<sup>47</sup> Khùn tī hit keng chhù ê, tio̍h sóe i ê i-ho̍k;  chia̍h tī hit keng chhù-ê iā tio̍h sóe i ê i-ho̍k.
<sup>48</sup> Hit keng chhù boah-he liáu-āu, chè-si ji̍p khì giām;  khòaⁿ ah, nā chèng-thâu bô thòaⁿ tī chhù-lāi, chè-si chiū tio̍h toàn hit keng chhù chòe chheng-khì, in-ūi chèng-thâu í-keng siau-bô.
<sup>49</sup> Ūi-tio̍h chheng-khì hit keng chhù tio̍h chhú nn̄g chiah chiáu, kap pek-hiuⁿ-chhâ, chu-âng-sek liāu, kap giû-chhek-chháu.
<sup>50</sup> Tio̍h thâi hit nn̄g chiah chiáu ê chi̍t-chiah, tī oa̍h-chúi-téng, hûi-khì ê lāi-bīn.
<sup>51</sup> I tio̍h the̍h hit ê pek-hiuⁿ-chhâ, giû-chhek-chháu, chu-âng-sek ê liāu, kap hit-chiah oa̍h-chiáu, lóng ùn tī hit-chiah siū-thâi ê chiáu ê huih, kap oa̍h-chúi, lâi hiù hit keng chhù chhit-pái.
<sup>52</sup> I tio̍h ēng hit chiah chiáu ê huih, oa̍h-chúi, oa̍h-chiáu, pek-hiuⁿ-chhâ, giû-chhek-chháu, kap chu-âng-sek liāu, chheng-khì hit keng chhù.
<sup>53</sup> Chóng-sī tio̍h ēng hit chiah oa̍h-chiáu pàng tī siâⁿ-gōa-ê soaⁿ-ni̍h;  án-ni kā hit keng chhù sio̍k-chōe, hit keng chhù chiū chheng-khì.
<sup>54</sup> Che sī ūi-tio̍h ta̍k-iūⁿ thái-ko ê chèng-thâu, kap chhng;
<sup>55</sup> kap i-ho̍k kap chhù ê thái-ko;
<sup>56</sup> í-ki̍p chéng, sián, hé-pan só͘ li̍p ê kui-lē,
<sup>57</sup> chí-bêng sím-mi̍h sî sī bô chheng-khì, sím-mi̍h sî sī chheng-khì;  che sī thái-ko ê kui-lē.

</p></div></div><div class="p_outer"><div class="p_left"> <div class="chap">=== 利未記 · 第 15 章 ===</div><p>
<sup>1</sup> 耶和華吩咐摩西亞倫講：
<sup>2</sup> Lín tio̍h吩咐以色列人，kain講：人若患tio̍h下siau ê症，伊因為chit-ê下siau ê症就無清氣。
<sup>3</sup> 伊因為下siau ê無清氣是chit款；無論是tūi-cheng，á是se̍k-lîm，lóng是無清氣。
<sup>4</sup> 見若患tio̍h下siau ê，伊所tó ê床，lóng是無清氣；伊所坐ê物，也是無清氣。
<sup>5</sup> 見若摸tio̍h伊ê床ê，tio̍h洗伊ê衫，家己洗tī水裡，無清氣到ê-hng。
<sup>6</sup> hit-ê坐tio̍h下siau ê人所bat坐ê物ê，tio̍h洗伊ê衫，家己洗tī水裡，無清氣到ê-hng。
<sup>7</sup> hit-ê摸tio̍h下siau ê人ê身軀ê，tio̍h洗伊ê衫，家己洗tī水裡，無清氣到ê-hng。
<sup>8</sup> 若下siau ê人phùi-nōa tī清氣ê人ê身軀，hit人tio̍h洗伊ê衫，家己洗tī水裡，無清氣到ê-hng。
<sup>9</sup> 下siau ê人所騎ê馬鞍也是無清氣。
<sup>10</sup> 伊身下所óa-tio̍h ê物，見若摸tio̍h伊的確無清氣到ê-hng；the̍h-tio̍h hit-ê物ê tio̍h洗伊ê衫，家己洗tī水裡，無清氣到ê-hng。
<sup>11</sup> 下siau ê人iáu未用水洗手伊所摸tio̍h ê人tio̍h洗伊ê衫，家己洗tī水裡，無清氣到ê-hng。
<sup>12</sup> 下siau ê人所摸tio̍h磁ê器具tio̍h kòng破；柴ê器具tio̍h用水洗。
<sup>13</sup> 下siau ê人伊ê下siau已經好，為tio̍h beh清氣家己，tio̍h算七日，也tio̍h洗伊ê衫，用活水洗身軀，就得tio̍h清氣。
<sup>14</sup> 到第八日伊tio̍h為tio̍h家己取兩隻ka-chui，á是兩隻鴿á-kiáⁿ，到會幕門口耶和華ê面前，交代祭司；
<sup>15</sup> 祭司tio̍h獻伊，一隻做贖罪祭，一隻做燒祭；祭司tio̍h因為伊ê下siau ê症tī耶和華ê面前kā伊贖罪。
<sup>16</sup> 人若夢遺，tio̍h用水洗身軀，的確無清氣到ê-hng。
<sup>17</sup> 無論衫á褲，á是皮bak-tio̍h精，tio̍h用水洗，的確無清氣到ê-hng。
<sup>18</sup> 若男女交合，兩人tio̍h用水洗，的確無清氣到ê-hng。
<sup>19</sup> 婦人人行經流血，的確污穢到七日久；見若摸tio̍h伊ê，的確無清氣到ê-hng。
<sup>20</sup> tī伊污穢ê時間，見若伊所tó ê物lóng是無清氣；見若伊所坐ê物，也是無清氣。
<sup>21</sup> 見若摸tio̍h伊ê眠床ê，tio̍h洗伊ê衫，家己洗tī水裡，無清氣到ê-hng。
<sup>22</sup> 見若摸tio̍h伊所坐ê物ê，tio̍h洗伊ê衫，家己洗tī水裡，無清氣到ê-hng。
<sup>23</sup> hit-ê物若是tī床裡á是tī婦人人所坐ê物，摸tio̍h伊ê，的確無清氣到ê-hng。
<sup>24</sup> Ta-po͘人若kap hit-ê婦人人同房，hō͘伊ê lâ-sâm bak-tio̍h，tio̍h七日久無清氣，見若伊所tó ê床也無清氣。
<sup>25</sup> 婦人人若tī經期以外患tio̍h chōe-chōe日ê血漏，á是經期以後有血漏；伊就因為chit-ê血漏無清氣ê日kap伊經期ê日一樣；伊是無清氣。
<sup>26</sup> tī伊血漏一切ê日，見若伊所tó ê床伊tio̍h看親像經期ê床一樣；也見若伊所坐ê物的確無清氣，kap伊經期ê時無清氣一樣。
<sup>27</sup> 見若摸tio̍h hiah-ê物ê就無清氣；tio̍h洗伊ê衫，家己洗tī水裡，無清氣到ê-hng。
<sup>28</sup> 婦人人血漏若已經好，tio̍h為家己算七日，然後chiah清氣。
<sup>29</sup> 到第八日，伊tio̍h為家己取兩隻ka-chui á是兩隻鴿á-kiáⁿ，帶到會幕門口，交代祭司。
<sup>30</sup> 祭司tio̍h獻一隻做贖罪祭，一隻做燒祭；祭司因為hit人血漏無清氣tio̍h tī耶和華ê面前為tio̍h伊贖罪。
<sup>31</sup> Lín tio̍h án-ni hō͘以色列人kap in ê無清氣隔斷；免得in phah lâ-sâm tṳn中間我ê會幕，致到死tī in ê無清氣。
<sup>32</sup> 這是患tio̍h hā-siau症kap夢遺致到伊無清氣ê；kap hit-ê有經期ê病ê婦人人，kap患tio̍h hā-siau-ê，無論男女，以及人kap無清氣ê婦人人同房ê ê規例。

</p></div><div class="p_right"><div class="chap">=== 利未記 · 第 15 章 ===</div><p>
<sup>1</sup> Iâ-hô-hoa hoan-hù Mô͘-se A-lûn kóng,
<sup>2</sup> Lín tio̍h hoan-hù Í-sek-lia̍t lâng, kā in kóng, Lâng nā hoān-tio̍h hā-siau ê chèng, i in-ūi chit ê hā-siau ê chèng chiū bô chheng-khì.
<sup>3</sup> I in-ūi hā-siau ê bô chheng-khì sī chit-khoán;  bô-lūn sī tūi-cheng, á-sī se̍k-lîm, lóng sī bô chheng-khì.
<sup>4</sup> Kìⁿ-nā hoān-tio̍h hā-siau ê, i só͘ tó ê chhn̂g, lóng sī bô chheng-khì;  i só͘ chē ê mi̍h, iā-sī bô chheng-khì.
<sup>5</sup> Kìⁿ-nā bong-tio̍h i ê chhn̂g ê, tio̍h sóe i ê saⁿ, ka-kī sóe tī chúi-ni̍h, bô chheng-khì kàu ê-hng.
<sup>6</sup> Hit ê chē-tio̍h hā-siau ê lâng só͘ bat chē ê mi̍h ê, tio̍h sóe i ê saⁿ, ka-kī sóe tī chúi-ni̍h, bô chheng-khì kàu ê-hng.
<sup>7</sup> Hit ê bong-tio̍h hā-siau ê lâng ê seng-khu ê, tio̍h sóe i ê saⁿ, ka-kī sóe tī chúi-ni̍h, bô chheng-khì kàu ê-hng.
<sup>8</sup> Nā hā-siau ê lâng phùi-nōa tī chheng-khì ê lâng ê seng-khu, hit-lâng tio̍h sóe i ê saⁿ, ka-kī sóe tī chúi-ni̍h, bô chheng-khì kàu ê-hng.
<sup>9</sup> Hā-siau ê lâng só͘ khiâ ê bé-oaⁿ iā-sī bô chheng-khì.
<sup>10</sup> I sin-ē só͘ óa-tio̍h ê mi̍h, kìⁿ-nā bong-tio̍h i tek-khak bô chheng-khì kàu ê-hng;  the̍h-tio̍h hit ê mi̍h ê tio̍h sóe i ê saⁿ, ka-kī sóe tī chúi-ni̍h, bô chheng-khì kàu ê-hng.
<sup>11</sup> Hā-siau ê lâng iáu-bē ēng chúi sóe-chhiú i só͘ bong-tio̍h ê lâng tio̍h sóe i ê saⁿ, ka-kī sóe tī chúi-ni̍h, bô chheng-khì kàu ê-hng.
<sup>12</sup> Hā-siau ê lâng só͘ bong-tio̍h hûi ê khì-kū tio̍h kòng-phòa;  chhâ ê khì-kū tio̍h ēng chúi sóe.
<sup>13</sup> Hā-siau ê lâng i ê hā-siau í-keng hó, ūi-tio̍h beh chheng-khì ka-kī, tio̍h sǹg chhit-ji̍t, iā tio̍h sóe i ê saⁿ, ēng oa̍h-chúi sóe seng-khu, chiū tit-tio̍h chheng-khì.
<sup>14</sup> Kàu tē-poeh ji̍t i tio̍h ūi-tio̍h ka-kī chhú nn̄g chiah ka-chui, á-sī nn̄g-chiah chíⁿ-á-kiáⁿ, kàu hōe-bō͘ mn̂g-kháu Iâ-hô-hoa ê bīn-chêng, kau-tài chè-si;
<sup>15</sup> chè-si tio̍h hiàn i, chi̍t-chiah chòe sio̍k-chōe-chè, chi̍t-chiah chòe sio-chè;  chè-si tio̍h in-ūi i ê hā-siau ê chèng tī Iâ-hô-hoa ê bīn-chêng kā i sio̍k-chōe.
<sup>16</sup> Lâng nā bōng-ûi, tio̍h ēng chúi sóe seng-khu, tek-khak bô chheng-khì kàu ê-hng.
<sup>17</sup> Bô-lūn saⁿ-á-khò͘, á-sī phê bak-tio̍h cheng tio̍h ēng chúi sóe, tek-khak bô chheng-khì kàu ê-hng.
<sup>18</sup> Nā lâm-lú kau-ha̍p, nn̄g lâng tio̍h ēng chúi sóe, tek-khak bô chheng-khì kàu ê-hng.
<sup>19</sup> Hū-jîn-lâng kiâⁿ-keng lâu-huih, tek-khak ù-òe kàu chhit-ji̍t kú;  kìⁿ-nā bong-tio̍h i ê, tek-khak bô chheng-khì kàu ê-hng.
<sup>20</sup> Tī i ù-òe ê sî-kan, kìⁿ-nā i só͘ tó ê mi̍h lóng sī bô chheng-khì;  kìⁿ-nā i só͘ chē ê mi̍h, iā sī bô chheng-khì.
<sup>21</sup> Kìⁿ-nā bong-tio̍h i ê bîn-chhn̂g ê, tio̍h sóe i ê saⁿ, ka-kī sóe tī chúi-ni̍h, bô chheng-khì kàu ê-hng.
<sup>22</sup> Kìⁿ-nā bong-tio̍h i só͘ chē ê mi̍h ê, tio̍h sóe i ê saⁿ, ka-kī sóe tī chúi-ni̍h, bô chheng-khì kàu ê-hng.
<sup>23</sup> Hit ê mi̍h nā sī tī chhn̂g-ni̍h á-sī tī hū-jîn-lâng só͘ chē ê mi̍h, bong-tio̍h i ê, tek-khak bô chheng-khì kàu ê-hng.
<sup>24</sup> Ta-po͘-lâng nā kap hit ê hū-jîn-lâng tâng-pâng, hō͘ i ê lah-sap bak-tio̍h, tio̍h chhit-ji̍t kú bô chheng-khì, kìⁿ-nā i só͘ tó ê chhn̂g iā bô chheng-khì.
<sup>25</sup> Hū-jîn-lâng nā tī keng-kî í-gōa hoān-tio̍h chōe-chōe ji̍t ê hiat-lāu, á-sī keng-kî í-āu ū hiat-lāu;  i chiū in-ūi chit ê hiat-lāu bô chheng-khì ê ji̍t kap i keng-kî ê ji̍t chi̍t-iūⁿ;  i sī bô chheng-khì.
<sup>26</sup> Tī i hiat-lāu it-chhè ê ji̍t, kìⁿ-nā i só͘ tó ê chhn̂g i tio̍h khòaⁿ chhin-chhiūⁿ keng-kî ê chhn̂g chi̍t-iūⁿ;  iā kìⁿ-nā i só͘ chē ê mi̍h tek-khak bô chheng-khì, kap i keng-kî ê sî bô chheng-khì chi̍t-iūⁿ.
<sup>27</sup> Kìⁿ-nā bong-tio̍h hiah ê mi̍h-ê chiū bô chheng-khì;  tio̍h sóe i ê saⁿ, ka-kī sóe tī chúi-ni̍h, bô chheng-khì kàu ê-hng.
<sup>28</sup> Hū-jîn-lâng hiat-lāu nā í-keng hó, tio̍h ūi ka-kī sǹg chhit-ji̍t, jiân-āu chiah chheng-khì.
<sup>29</sup> Kàu tē-poeh ji̍t, i tio̍h ūi ka-kī chhú nn̄g chiah ka-chui á-sī nn̄g chiah chíⁿ-á-kiáⁿ, tòa kàu hōe-bō͘ mn̂g-kháu, kau-tài chè-si.
<sup>30</sup> Chè-si tio̍h hiàn chi̍t-chiah chòe sio̍k-chōe-chè, chi̍t-chiah chòe sio-chè;  chè-si in-ūi hit-lâng hiat-lāu bô chheng-khì tio̍h tī Iâ-hô-hoa ê bīn-chêng ūi-tio̍h i sio̍k-chōe.
<sup>31</sup> Lín tio̍h án-ni hō͘ Í-sek-lia̍t lâng kap in ê bô chheng-khì keh-tn̄g;  bián-tit in phah lah-sap tī in tiong-kan Góa ê hōe-bō͘, tì-kàu sí tī in ê bô chheng-khì.
<sup>32</sup> Che sī hoān-tio̍h hā-siau-chèng kap bōng-ûi tì-kàu i bô chheng-khì ê;  kap hit-ê ū keng-kî ê pīⁿ ê hū-jîn-lâng, kap hoān-tio̍h hā-siau-ê, bô-lūn lâm-lú, í-ki̍p lâng kap bô chheng-khì ê hū-jîn-lâng tâng-pâng-ê ê kui-lē.

</p></div></div><div class="p_outer"><div class="p_left"> <div class="chap">=== 利未記 · 第 16 章 ===</div><p>
<sup>1</sup> 亞倫兩個kiáⁿ近óa耶和華ê面前來死；in死了耶和華吩咐摩西，對摩西講：
<sup>2</sup> Tio̍h kā你ê hiaⁿ亞倫講：m̄-thang隨便時入聖所ê帳籬內，到約櫃頂施恩所ê面前，免得死；因為我beh tī雲中顯現tī施恩所ê頂面。
<sup>3</sup> 亞倫beh入聖所tio̍h án-ni；tio̍h帶一隻牛káng-á-kiáⁿ做贖罪祭，一隻綿羊káng做燒祭。
<sup>4</sup> 伊tio̍h穿幼苧布聖ê內衫，也tio̍h穿幼苧布ê褲tī身軀裡，腰hâ幼苧布ê帶，頭tì幼苧布ê帽；這lóng是聖ê衣服；伊tio̍h用水洗身軀，然後穿伊。
<sup>5</sup> 伊tio̍h tùi以色列人ê會中取兩隻山羊káng，做贖罪祭，一隻綿羊káng做燒祭。
<sup>6</sup> 亞倫tio̍h獻為本身做贖罪祭ê牛káng，為tio̍h本身kap伊ê家贖罪。
<sup>7</sup> 也tio̍h用hit兩隻山羊káng安置tī會幕門口，耶和華ê面前。
<sup>8</sup> 亞倫tio̍h為tio̍h hit兩隻山羊liam-khau，liam一隻歸耶和華，liam一隻歸A-sat-sià-le̍k。
<sup>9</sup> 亞倫tio̍h用hit隻 liam-khau歸耶和華ê山羊，獻做贖罪祭。
<sup>10</sup> 若是hit隻 liam-khau歸A-sat-sià-le̍k ê山羊，tio̍h活活安置tī耶和華ê面前，替伊贖罪，放伊去曠野，歸tī A-sat-sià-le̍k。
<sup>11</sup> 亞倫tio̍h牽為家己做贖罪祭ê牛káng-á，為tio̍h家己kap伊ê家贖罪，也tio̍h thâi為家己做贖罪祭ê牛káng-á；
<sup>12</sup> 也tio̍h the̍h香爐，tùi耶和華ê面前壇頂貯to̍h ê火炭滿滿，也tio̍h用芳ê香末一phóng帶入帳籬內；
<sup>13</sup> 也tī耶和華ê面前將香hē tī火裡，hō͘香煙遮掩約櫃頂ê施恩所，免得伊死。
<sup>14</sup> 也tio̍h the̍h淡薄牛káng-á ê血，用指頭á hiù tī施恩所ê東勢；koh用指頭á tī施恩所ê面前hiù血七pái。
<sup>15</sup> Koh tio̍h thâi hit隻為tio̍h百姓做贖罪祭ê山羊káng，帶伊ê血入帳籬內，用伊ê血hiù tī施恩所kap施恩所ê面前，親像hiù牛káng-á ê血一樣。
<sup>16</sup> Koh tio̍h因為以色列人ê污穢，過失，kap in一切ê罪惡替聖所贖罪；也tio̍h為tio̍h tṳn污穢ê中間相kap tòa ê會幕照án-ni行。
<sup>17</sup> 亞倫入聖所贖罪ê時，會幕內m̄-thang有人tī-teh，thèng候伊為tio̍h本身kap伊ê家kap以色列ê會眾已經贖罪出來。
<sup>18</sup> 伊tio̍h出來到耶和華面前ê壇hia，替伊贖罪；也tio̍h the̍h淡薄牛káng-á ê血kap 山羊káng ê血，抹tī壇頂hiah-ê角ê四圍。
<sup>19</sup> 也tio̍h用伊ê指頭á hiù血tī壇裡七pái，hō͘伊清氣，離開以色列人ê無清氣，分別伊做聖。
<sup>20</sup> 伊為tio̍h聖所，會幕，祭壇贖罪明白，tio̍h牽hit隻活ê山羊káng來；
<sup>21</sup> 亞倫tio̍h用兩手按 tī活ê山羊ê頭殼，tī伊ê頂面認以色列人一切ê pháiⁿ，in一切ê過失，kap in一切ê罪過；lóng歸tī山羊ê頭殼，交代所派ê人，送去曠野；
<sup>22</sup> hit隻山羊beh擔當in一切ê pháiⁿ到無人tòa ê所在；伊就放山羊tī曠野。
<sup>23</sup> 亞倫tio̍h入會幕，thǹg伊入聖所ê時所穿幼苧ê衣服，留tī-hia；
<sup>24</sup> koh tio̍h tī聖ê所在用水洗身軀，穿伊ê衫出來，獻伊ê燒祭kap百姓ê燒祭，為tio̍h本身kap百姓贖罪。
<sup>25</sup> 贖罪祭ê油tio̍h燒伊tī壇頂。
<sup>26</sup> hit-ê放山羊歸tī A-sat-sià-le̍k ê人，tio̍h洗伊ê衫，用水洗身軀，然後thang入營內。
<sup>27</sup> 做贖罪祭ê牛káng，kap贖罪祭ê山羊，in ê血已經帶入聖所贖罪，in ê身體tio̍h帶出營外，用火燒in ê皮，in ê肉，in ê糞。
<sup>28</sup> 燒in ê人tio̍h洗伊ê衫，用水洗身軀，然後thang入營內。
<sup>29</sup> Ta̍k-pái tú-tio̍h七月初十日，lín tio̍h刻苦lín ê心，無論是本地人，á是寄腳tī lín中間ê外人，lóng m̄-thang做甚麼工；這beh做lín永遠ê例。
<sup>30</sup> 因為tī chit日beh kā lín贖罪，hō͘ lín清氣，lín beh tī耶和華ê面前得tio̍h清氣，脫離一切ê罪過。
<sup>31</sup> chit日lín tio̍h守最大ê安歇日；lín tio̍h刻苦lín ê心；這是做永遠ê例。
<sup>32</sup> hit-ê受抹油來設立伊當聖職ê祭司，就是承接伊ê老父做祭司ê，tio̍h行贖罪ê禮，tio̍h穿幼苧布ê衫，就是聖衫。
<sup>33</sup> 伊tio̍h為tio̍h聖ê聖所贖罪，也為tio̍h會幕kap祭壇贖罪；koh為tio̍h眾祭司kap全會ê百姓贖罪。
<sup>34</sup> 這tio̍h做lín永遠ê例，就是因為以色列人一切ê罪，tio̍h一年一pái為tio̍h in贖罪。亞倫就照耶和華所命令摩西ê來行。

</p></div><div class="p_right"><div class="chap">=== 利未記 · 第 16 章 ===</div><p>
<sup>1</sup> A-lûn nn̄g ê kiáⁿ kūn-óa Iâ-hô-hoa ê bīn-chêng lâi sí;  in sí-liáu Iâ-hô-hoa hoan-hù Mô͘-se, tùi Mô͘-se kóng,
<sup>2</sup> Tio̍h kā lí ê hiaⁿ A-lûn kóng, m̄-thang sûi-piān-sî ji̍p sèng-só͘ ê tiùⁿ-lî-lāi, kàu iok-kūi-téng si-un-só͘ ê bīn-chêng, bián-tit sí;  in-ūi Góa beh tī hûn-tiong hián-hiān tī si-un-só͘ ê téng-bīn.
<sup>3</sup> A-lûn beh ji̍p sèng-só͘ tio̍h án-ni;  tio̍h tòa chi̍t-chiah gû-káng-á-kiáⁿ chòe sio̍k-chōe-chè, chi̍t chiah mî-iûⁿ-káng chòe sio-chè.
<sup>4</sup> I tio̍h chhēng iù-tōe-pò͘ sèng ê lāi-saⁿ, iā tio̍h chhēng iù-tōe-pò͘ ê khò͘ tī seng-khu-ni̍h, io hâ iù-tōe-pò͘ ê tòa, thâu tì iù-tōe-pò͘ ê bō;  che lóng sī sèng ê i-ho̍k;  i tio̍h ēng chúi sóe seng-khu, jiân-āu chhēng i.
<sup>5</sup> I tio̍h tùi Í-sek-lia̍t lâng ê hōe-tiong chhú nn̄g chiah soaⁿ-iûⁿ-káng, chòe sio̍k-chōe-chè, chi̍t-chiah mî-iûⁿ-káng chòe sio-chè.
<sup>6</sup> A-lûn tio̍h hiàn ūi pún-sin chòe sio̍k-chōe-chè ê gû-káng, ūi-tio̍h pún-sin kap i ê ke sio̍k-chōe.
<sup>7</sup> Iā tio̍h ēng hit nn̄g chiah soaⁿ-iûⁿ-káng an-tì tī hōe-bō͘ mn̂g-kháu, Iâ-hô-hoa ê bīn-chêng.
<sup>8</sup> A-lûn tio̍h ūi-tio̍h hit nn̄g chiah soaⁿ-iûⁿ liam-khau, liam chi̍t-chiah kui Iâ-hô-hoa, liam chi̍t-chiah kui A-sat-sià-le̍k.
<sup>9</sup> A-lûn tio̍h ēng hit-chiah liam-khau kui Iâ-hô-hoa ê soaⁿ-iûⁿ, hiàn chòe sio̍k-chōe-chè.
<sup>10</sup> Nā-sī hit-chiah liam-khau kui A-sat-sià-le̍k ê soaⁿ-iûⁿ, tio̍h oa̍h-oa̍h an-tì tī Iâ-hô-hoa ê bīn-chêng, thòe i sio̍k-chōe, pàng i khì khòng-iá, kui tī A-sat-sià-le̍k.
<sup>11</sup> A-lûn tio̍h khan ūi ka-kī chòe sio̍k-chōe-chè ê gû-káng-á, ūi-tio̍h ka-kī kap i ê ke sio̍k-chōe, iā tio̍h thâi ūi ka-kī chòe sio̍k-chōe-chè ê gû-káng-á;
<sup>12</sup> iā tio̍h the̍h hiuⁿ-lô͘, tùi Iâ-hô-hoa ê bīn-chêng tôaⁿ-téng tóe to̍h ê hé-thòaⁿ móa-móa, iā tio̍h ēng phang ê hiuⁿ-boa̍h chi̍t-phóng tòa-ji̍p tiùⁿ-lî-lāi;
<sup>13</sup> iā tī Iâ-hô-hoa ê bīn-chêng chiong hiuⁿ hē tī hé-ni̍h, hō͘ hiuⁿ-ian jia-iám iok-kūi-téng ê si-un-só͘, bián-tit i sí.
<sup>14</sup> Iā tio̍h the̍h tām-po̍h gû-káng-á ê huih, ēng chńg-thâu-á hiù tī si-un-só͘ ê tang-sì;  koh ēng chńg-thâu-á tī si-un-só͘ ê bīn-chêng hiù-huih chhit-pái.
<sup>15</sup> Koh tio̍h thâi hit-chiah ūi-tio̍h peh-sìⁿ chòe sio̍k-chōe-chè ê soaⁿ-iûⁿ-káng, tòa i ê huih ji̍p tiùⁿ-lî-lāi, ēng i ê huih hiù tī si-un-só͘ kap si-un-só͘ ê bīn-chêng, chhin-chhiūⁿ hiù gû-káng-á ê huih chi̍t-iūⁿ.
<sup>16</sup> Koh tio̍h in-ūi Í-sek-lia̍t lâng ê ù-òe, kè-sit, kap in it-chhè ê chōe-ok thòe sèng-só͘ sio̍k-chōe;  iā tio̍h ūi-tio̍h tī in ù-òe ê tiong-kan saⁿ-kap tòa ê hōe-bō͘ chiàu án-ni kiâⁿ.
<sup>17</sup> A-lûn ji̍p sèng-só͘ sio̍k-chōe ê sî, hōe-bō͘-lāi m̄-thang ū lâng tī-teh, thèng-hāu i ūi-tio̍h pún-sin kap i ê ke kap Í-sek-lia̍t ê hōe-chiòng í-keng sio̍k-chōe chhut-lâi.
<sup>18</sup> I tio̍h chhut-lâi kàu Iâ-hô-hoa bīn-chêng ê tôaⁿ hia, thòe i sio̍k-chōe;  iā tio̍h the̍h tām-po̍h gû-káng-á ê huih kap soaⁿ-iûⁿ-káng ê huih, boah tī tôaⁿ-téng hiah ê kak ê sì-ûi.
<sup>19</sup> Iā tio̍h ēng i ê chńg-thâu-á hiù-huih tī tôaⁿ-ni̍h chhit-pái, hō͘ i chheng-khì, lī-khui Í-sek-lia̍t lâng ê bô chheng-khì, hun-piat i chòe-sèng.
<sup>20</sup> I ūi-tio̍h sèng-só͘, hōe-bō͘, chè-tôaⁿ sio̍k-chōe bêng-pe̍k, tio̍h khan hit-chiah oa̍h ê soaⁿ-iûⁿ-káng lâi;
<sup>21</sup> A-lûn tio̍h ēng nn̄g-chhiú hōaⁿ tī oa̍h ê soaⁿ-iûⁿ ê thâu-khak, tī i ê téng-bīn jīn Í-sek-lia̍t lâng it-chhè ê pháiⁿ, in it-chhè ê kè-sit, kap in it-chhè ê chōe-kòa;  lóng kui tī soaⁿ-iûⁿ ê thâu-khak, kau-tài só͘ phài ê lâng, sàng-khì khòng-iá;
<sup>22</sup> hit chiah soaⁿ-iûⁿ beh tam-tng in it-chhè ê pháiⁿ kàu bô lâng tòa ê só͘-chāi;  i chiū pàng soaⁿ-iûⁿ tī khòng-iá.
<sup>23</sup> A-lûn tio̍h ji̍p hōe-bō͘, thǹg i ji̍p sèng-só͘ ê sî só͘ chhēng iù-tōe ê i-ho̍k, lâu tī-hia;
<sup>24</sup> koh tio̍h tī sèng ê só͘-chāi ēng chúi sóe seng-khu, chhēng i ê saⁿ chhut-lâi, hiàn i ê sio-chè kap peh-sìⁿ ê sio-chè, ūi-tio̍h pún-sin kap peh-sìⁿ sio̍k-chōe.
<sup>25</sup> Sio̍k-chōe-chè ê iû tio̍h sio i tī tôaⁿ-téng.
<sup>26</sup> Hit ê pàng soaⁿ-iûⁿ kui tī A-sat-sià-le̍k ê lâng, tio̍h sóe i ê saⁿ, ēng chúi sóe seng-khu, jiân-āu thang ji̍p iâⁿ-lāi.
<sup>27</sup> Chòe sio̍k-chōe-chè ê gû-káng, kap sio̍k-chōe-chè ê soaⁿ-iûⁿ, in ê huih í-keng tòa-ji̍p sèng-só͘ sio̍k-chōe, in ê sin-thé tio̍h tòa-chhut iâⁿ-gōa, ēng hé sio in ê phê, in ê bah, in ê pùn.
<sup>28</sup> Sio in ê lâng tio̍h sóe i ê saⁿ, ēng chúi sóe seng-khu, jiân-āu thang ji̍p iâⁿ-lāi.
<sup>29</sup> Ta̍k-pái tú-tio̍h chhit-ge̍h chhoe-cha̍p ji̍t, lín tio̍h khek-khó͘ lín ê sim, bô-lūn sī pún-tōe lâng, á-sī kià-kha tī lín tiong-kan ê gōa-lâng, lóng m̄-thang chòe sím-mi̍h kang;  che beh chòe lín éng-oán ê lē.
<sup>30</sup> In-ūi tī chit-ji̍t beh kā lín sio̍k-chōe, hō͘ lín chheng-khì, lín beh tī Iâ-hô-hoa ê bīn-chêng tit-tio̍h chheng-khì, thoat-lī it-chhè ê chōe-kòa.
<sup>31</sup> Chit-ji̍t lín tio̍h siú chòe tōa ê an-hioh-ji̍t;  lín tio̍h khek-khó͘ lín ê sim;  che sī chòe éng-oán ê lē.
<sup>32</sup> Hit ê siū boah-iû lâi siat-li̍p i tng sèng-chit ê chè-si, chiū-sī sêng-chiap i ê lāu-pē chòe chè-si ê, tio̍h kiâⁿ sio̍k-chōe ê lé, tio̍h chhēng iù-tōe-pò͘ ê saⁿ, chiū-sī sèng-saⁿ.
<sup>33</sup> I tio̍h ūi-tio̍h sèng ê sèng-só͘ sio̍k-chōe, iā ūi-tio̍h hōe-bō͘ kap chè-tôaⁿ sio̍k-chōe;  koh ūi-tio̍h chèng chè-si kap choân-hōe ê peh-sìⁿ sio̍k-chōe.
<sup>34</sup> Che tio̍h chòe lín éng-oán ê lē, chiū-sī in-ūi Í-sek-lia̍t lâng it-chhè ê chōe, tio̍h chi̍t-nî chi̍t-pái ūi-tio̍h in sio̍k-chōe.  A-lûn chiū chiàu Iâ-hô-hoa só͘ bēng-lēng Mô͘-se ê lâi kiâⁿ.

</p></div></div><div class="p_outer"><div class="p_left"> <div class="chap">=== 利未記 · 第 17 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h吩咐亞倫kap伊hiah-ê kiáⁿ kap以色列ê眾人講：耶和華所命令ê就是án-ni講。
<sup>3</sup> 見若屬以色列家ê人，thâi牛káng，á是綿羊á，á是山羊，無論thâi tī 營內á是thâi tī營外，
<sup>4</sup> 若無事先牽到會幕門口，來耶和華ê會幕前，獻hō͘耶和華做禮物，刺血ê罪beh歸tī hit人，伊有刺血；hit人beh tùi伊ê百姓中剪除；
<sup>5</sup> 這是為tio̍h以色列人將in tī田野所獻ê祭，帶到會幕門口，耶和華ê面前，交hō͘祭司，獻hō͘耶和華做謝恩ê祭。
<sup>6</sup> 祭司tio̍h將血hiù tī會幕門口耶和華ê壇頂，將油燒做芳芳ê味，獻hō͘耶和華。
<sup>7</sup> in m̄-thang koh獻祭tī in行邪淫所thàn ê鬼怪；這beh做in ta̍k世代永遠ê例。
<sup>8</sup> 你tio̍h對in講：見若屬以色列家ê人，á是寄腳tī in中間ê外人，獻燒祭á是祭物；
<sup>9</sup> 若無帶到會幕門口，獻hō͘耶和華，hit人tio̍h tùi伊ê百姓中受剪除。
<sup>10</sup> 見若屬以色列家ê人，á是寄腳tī in中間ê外人，若食甚麼血，我beh 對hit-ê食血ê人變面，tùi伊ê百姓中剪除伊。
<sup>11</sup> 因為肉ê活命在tī血，我用伊賞賜lín，thang tī壇頂為lín ê活命贖罪；因為血內有活命，所以能贖罪。
<sup>12</sup> 所以我對以色列人講：Lín lóng m̄-thang食血；寄腳tī lín中間ê外人也m̄-thang食血。
<sup>13</sup> 見若以色列人，á是寄腳tī in中間ê外人，若phah獵得tio̍h 能食得ê禽獸，tio̍h刺伊ê血出來，用土蓋伊。
<sup>14</sup> 論到一切有肉身ê活命，伊ê血就是伊ê活命；所以我對以色列人講：無論甚麼肉身ê血lín lóng m̄-thang食；因為一切肉身ê活命就是伊ê血；見若食伊ê人的確受剪除。
<sup>15</sup> 見若食家己死ê物，á是hō͘野獸拆裂ê，無論是本地人，á是外人，的確無清氣到ê-hng，lóng tio̍h洗伊ê衫，用水洗身軀，到ê-hng chiah清氣。
<sup>16</sup> 總是伊若無洗衫，洗身軀，就tio̍h擔當伊ê罪過。

</p></div><div class="p_right"><div class="chap">=== 利未記 · 第 17 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h hoan-hù A-lûn kap i hiah ê kiáⁿ kap Í-sek-lia̍t ê chèng-lâng kóng, Iâ-hô-hoa só͘ bēng-lēng-ê chiū-sī án-ni kóng.
<sup>3</sup> Kìⁿ-nā sio̍k Í-sek-lia̍t-ke ê lâng, thâi gû-káng, á-sī mî-iûⁿ-á, á-sī soaⁿ-iûⁿ, bô-lūn thâi tī iâⁿ-lāi á-sī thâi tī iâⁿ-gōa,
<sup>4</sup> nā bô tāi-seng khan kàu hōe-bō͘ mn̂g-kháu, lâi Iâ-hô-hoa ê hōe-bō͘ chêng,  hiàn hō͘ Iâ-hô-hoa chòe lé-mi̍h, chhiah-huih ê chōe beh kui tī hit-lâng, i ū chhiah-huih;  hit-lâng beh tùi i ê peh-sìⁿ-tiong chián-tû;
<sup>5</sup> che sī ūi-tio̍h Í-sek-lia̍t lâng chiong in tī chhân-iá só͘ hiàn ê chè, tòa kàu hōe-bō͘ mn̂g-kháu, Iâ-hô-hoa ê bīn-chêng, kau hō͘ chè-si, hiàn hō͘ Iâ-hô-hoa chòe siā-un ê chè.
<sup>6</sup> Chè-si tio̍h chiong huih hiù tī hōe-bō͘ mn̂g-kháu Iâ-hô-hoa ê tôaⁿ-téng, chiong iû sio chòe phang-phang ê bī, hiàn hō͘ Iâ-hô-hoa.
<sup>7</sup> In m̄-thang koh hiàn-chè tī in kiâⁿ siâ-îm só͘ thàn ê kúi-koài;  che beh chòe in ta̍k sè-tāi éng-oán ê lē.
<sup>8</sup> Lí tio̍h tùi in kóng, Kìⁿ-nā sio̍k Í-sek-lia̍t-ke ê lâng, á-sī kià-kha tī in tiong-kan ê gōa-lâng, hiàn sio-chè á-sī chè-mi̍h;
<sup>9</sup> nā bô tòa kàu hōe-bō͘ mn̂g-kháu, hiàn-hō͘ Iâ-hô-hoa, hit-lâng tio̍h tùi i ê peh-sìⁿ-tiong siū chián-tû.
<sup>10</sup> Kìⁿ-nā sio̍k Í-sek-lia̍t-ke ê lâng, á-sī kià-kha tī in tiong-kan ê gōa-lâng, nā chia̍h sím-mi̍h huih, Góa beh tùi hit ê chia̍h-huih ê lâng pìⁿ-bīn, tùi i ê peh-sìⁿ-tiong chián-tû i.
<sup>11</sup> In-ūi bah ê oa̍h-miā chāi tī huih, Góa ēng i siúⁿ-sù lín, thang tī tôaⁿ-téng ūi lín ê oa̍h-miā sio̍k-chōe;  in-ūi huih-lāi ū oa̍h-miā, só͘-í ōe sio̍k-chōe.
<sup>12</sup> Só͘-í Góa tùi Í-sek-lia̍t lâng kóng, Lín lóng m̄-thang chia̍h huih;  kià-kha tī lín tiong-kan ê gōa-lâng iā m̄-thang chia̍h huih.
<sup>13</sup> Kìⁿ-nā Í-sek-lia̍t lâng, á-sī kià-kha tī in tiong-kan ê gōa-lâng, nā phah-la̍h tit-tio̍h ōe-chia̍h-tit ê khîm-siù, tio̍h chhiah i ê huih chhut-lâi, ēng thô͘ khàm i.
<sup>14</sup> Lūn-kàu it-chhè ū jio̍k-sin ê oa̍h-miā, i ê huih chiū-sī i ê oa̍h-miā;  só͘-í Góa tùi Í-sek-lia̍t lâng kóng, Bô-lūn sím-mi̍h jio̍k-sin ê huih lín lóng m̄-thang chia̍h;  in-ūi it-chhè jio̍k-sin ê oa̍h-miā chiū-sī i ê huih;  kìⁿ-nā chia̍h i ê lâng tek-khak siū chián-tû.
<sup>15</sup> Kìⁿ-nā chia̍h ka-kī sí ê mi̍h, á-sī hō͘ iá-siù thiah-li̍h ê, bô-lūn sī pún-tōe lâng, á-sī gōa-lâng, tek-khak bô chheng-khì kàu ê-hng, lóng tio̍h sóe i ê saⁿ, ēng chúi sóe seng-khu, kàu ê-hng chiah chheng-khì.
<sup>16</sup> Chóng-sī i nā bô sóe-saⁿ, sóe seng-khu, chiū tio̍h tam-tng i ê chōe-kòa.

</p></div></div><div class="p_outer"><div class="p_left"> <div class="chap">=== 利未記 · 第 18 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h吩咐以色列人，kā in講：我是耶和華，lín ê上帝。
<sup>3</sup> Lín前所tiàm ê埃及地，hit位ê人所行ê lín m̄-thang thàn in來行；我beh chhōa lín到迦南地，hit位ê人所行ê，lín也m̄-thang thàn in來行，也m̄-thang照in ê規例來行。
<sup>4</sup> Lín tio̍h thàn我ê法度，守我ê律例，照chit-ê來行；我是耶和華lín ê上帝。
<sup>5</sup> 所以lín tio̍h守我ê律例法度；人若行chiah-ê就beh tùi chiah-ê來活；我是耶和華。
<sup>6</sup> Lín lóng m̄-thang親近骨肉ê親，來露現伊ê下體；我是耶和華。
<sup>7</sup> M̄-thang露現你ê老母ê下體，來凌辱你ê老父；伊是你ê老母，m̄-thang露現伊ê下體。
<sup>8</sup> 你老父ê後bó͘ ê下體你m̄-thang露現；伊是你ê老父ê下體。
<sup>9</sup> 你ê姊妹，無論是同父ê á是同母ê，出世tī家內，á是出世tī家外，lóng m̄-thang露現in ê下體。
<sup>10</sup> 你ê後生ê cha-bó͘-kiáⁿ，á是你ê cha-bó͘-kiáⁿ ê cha-bó͘-kiáⁿ，m̄-thang露現in ê下體；因為是你本身ê下體。
<sup>11</sup> 你老父ê後bó͘ ê cha-bó͘-kiáⁿ，對你ê老父生ê，是你ê小妹，m̄-thang露現伊ê下體。
<sup>12</sup> M̄-thang露現你ê姑ê下體；伊是你ê老父骨肉ê親。
<sup>13</sup> M̄-thang露現你ê姨母ê下體；伊是你ê老母骨肉ê親。
<sup>14</sup> 你m̄-thang凌辱你ê叔伯，露現伊ê bó͘ ê下體；伊是你ê姆，你ê嬸。
<sup>15</sup> 你m̄-thang露現你ê新婦ê下體；伊是你ê kiáⁿ ê bó͘；m̄-thang露現伊ê下體。
<sup>16</sup> M̄-thang露現你ê兄弟ê bó͘ ê下體；伊是你ê兄弟ê下體。
<sup>17</sup> 婦人人kap伊ê cha-bó͘-kiáⁿ ê下體m̄-thang lóng露現；m̄-thang將伊ê kiáⁿ ê cha-bó͘-kiáⁿ á是伊ê cha-bó͘-kiáⁿ ê cha-bó͘-kiáⁿ ê下體來露現伊；in是骨肉ê親，這是真pháiⁿ。
<sup>18</sup> Bó͘ iáu tī-teh，你m̄-thang另外koh娶伊ê姊妹，露現伊ê下體，來做伊ê對頭。
<sup>19</sup> 婦人人經期到，無清氣ê時，你m̄-thang近óa伊來露現伊ê下體。
<sup>20</sup> 你m̄-thang kap厝邊ê bó͘行淫來phah lâ-sâm家己。
<sup>21</sup> M̄-thang hō͘你ê kiáⁿ兒tùi火中過去，歸hō͘ Mô͘-lo̍k；也m̄-thang褻瀆你ê上帝ê名；我就是耶和華。
<sup>22</sup> M̄-thang kap ta-po͘人交合，親像kap婦人人一樣；這是真可惡ê tāi。
<sup>23</sup> 不論甚麼獸，m̄-thang kap伊交合，來phah lâ-sâm家己；婦人人也m̄-thang khiā tī獸ê頭前kap伊交合；這是逆性ê tāi。
<sup>24</sup> Tī chiah-ê一切ê事lín lóng m̄-thang phah lâ-sâm家己；因為我tī lín ê面前所趕出ê列邦，tī chiah-ê一切有phah lâ-sâm家己；
<sup>25</sup> 地也phah lâ-sâm，所以我辦伊ê罪；hit-ê地也吐出伊khiā起ê百姓。
<sup>26</sup> 所以lín tio̍h守我ê律例，我ê法度；chiah-ê一切可惡ê事，無論是本地人á是寄腳tī lín中間ê外人lóng m̄-thang行伊；
<sup>27</sup> (因為tī lín以前khiā起hit-ê地ê人行chiah-ê一切可惡ê事，地就phah lâ-sâm) ；
<sup>28</sup> 免得lín phah lâ-sâm hit-ê地ê時，地就將lín吐出，親像吐出tī lín以前ê百姓一般樣。
<sup>29</sup> 因為見若行chiah-ê一切可惡ê事ê一項，行伊ê人beh tùi伊ê百姓中剪除伊。
<sup>30</sup> 所以lín tio̍h守我所交代ê，免得lín thàn hiah-ê可惡ê風俗，就是tī lín以前ê人所常常行ê，致到lín tùi hiah-ê phah lâ-sâm家己；我就是耶和華lín ê上帝。

</p></div><div class="p_right"><div class="chap">=== 利未記 · 第 18 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h hoan-hù Í-sek-lia̍t lâng, kā in kóng, Góa sī Iâ-hô-hoa, lín ê Siōng-tè.
<sup>3</sup> Lín chêng só͘ tiàm ê Ai-ki̍p tōe, hit-ūi ê lâng só͘-kiâⁿ-ê lín m̄-thang thàn in lâi kiâⁿ;  Góa beh chhōa lín kàu Ka-lâm tōe, hit-ūi ê lâng só͘-kiâⁿ-ê, lín iā m̄-thang thàn in lâi kiâⁿ, iā m̄-thang chiàu in ê kui-lē lâi kiâⁿ.
<sup>4</sup> Lín tio̍h thàn Góa ê hoat-tō͘, siú Góa ê lu̍t-lē, chiàu chit-ê lâi kiâⁿ;  Góa sī Iâ-hô-hoa lín ê Siōng-tè.
<sup>5</sup> Só͘-í lín tio̍h siú Góa ê lu̍t-lē hoat-tō͘;  lâng nā kiâⁿ chiah-ê chiū beh tùi chiah-ê lâi oa̍h;  Góa sī Iâ-hô-hoa.
<sup>6</sup> Lín lóng m̄-thang chhin-kūn kut-jio̍k ê chhin, lâi lō͘-hiān i ê ē-thé; Góa sī Iâ-hô-hoa.
<sup>7</sup> M̄-thang lō͘-hiān lí ê lāu-bú ê ē-thé, lâi lêng-jio̍k lí ê lāu-pē;  i sī lí ê lāu-bú, m̄-thang lō͘-hiān i ê ē-thé.
<sup>8</sup> Lí lāu-pē ê āu-bó͘ ê ē-thé lí m̄-thang lō͘-hiān;  i sī lí ê lāu-pē ê ē-thé.
<sup>9</sup> Lí ê chí-bē, bô-lūn sī tâng-pē-ê á-sī tâng-bú-ê, chhut-sì tī ke-lāi, á-sī chhut-sì tī ke-gōa, lóng m̄-thang lō͘-hiān in ê ē-thé.
<sup>10</sup> Lí ê hāu-siⁿ ê cha-bó͘-kiáⁿ, á-sī lí ê cha-bó͘-kiáⁿ ê cha-bó͘-kiáⁿ, m̄-thang lō͘-hiān in ê ē-thé;  in-ūi sī lí pún-sin ê ē-thé.
<sup>11</sup> Lí lāu-pē ê āu-bó͘ ê cha-bó͘-kiáⁿ, tùi lí ê lāu-pē siⁿ-ê, sī lí ê sió-bē, m̄-thang lō͘-hiān i ê ē-thé.
<sup>12</sup> M̄-thang lō͘-hiān lí ê ko͘ ê ē-thé;  i sī lí ê lāu-pē kut-jio̍k ê chhin.
<sup>13</sup> M̄-thang lō͘-hiān lí ê î-bú ê ē-thé;  i sī lí ê lāu-bú kut-jio̍k ê chhin.
<sup>14</sup> Lí m̄-thang lêng-jio̍k lí ê chek-peh, lō͘-hiān i ê bó͘ ê ē-thé;  i sī lí ê ḿ, lí ê chím.
<sup>15</sup> Lí m̄-thang lō͘-hiān lí ê sim-pū ê ē-thé;  i sī lí ê kiáⁿ ê bó͘;  m̄-thang lō͘-hiān i ê ē-thé.
<sup>16</sup> M̄-thang lō͘-hiān lí ê hiaⁿ-tī ê bó͘ ê ē-thé;  i sī lí ê hiaⁿ-tī ê ē-thé.
<sup>17</sup> Hū-jîn-lâng kap i ê cha-bó͘-kiáⁿ ê ē-thé m̄-thang lóng lō͘-hiān;  m̄-thang chiong i ê kiáⁿ ê cha-bó͘-kiáⁿ á-sī i ê cha-bó͘-kiáⁿ ê cha-bó͘-kiáⁿ ê ē-thé lâi lō͘-hiān i;  in sī kut-jio̍k ê chhin, che sī chin pháiⁿ.
<sup>18</sup> Bó͘ iáu tī-teh, lí m̄-thang lēng-gōa koh chhōa i ê chí-bē, lō͘-hiān i ê ē-thé, lâi chòe i ê tùi-thâu.
<sup>19</sup> Hū-jîn-lâng keng-kî kàu, bô chheng-khì ê sî, lí m̄-thang kūn-óa i lâi lō͘-hiān i ê ē-thé.
<sup>20</sup> Lí m̄-thang kap chhù-piⁿ ê bó͘ kiâⁿ-îm lâi phah lah-sap ka-kī.
<sup>21</sup> M̄-thang hō͘ lí ê kiáⁿ-jî tùi hé-tiong kè-khì, kui hō͘ Mô͘-lo̍k;  iā m̄-thang siat-to̍k lí ê Siōng-tè ê miâ;  Góa chiū-sī Iâ-hô-hoa.
<sup>22</sup> M̄-thang kap ta-po͘-lâng kau-ha̍p, chhin-chhiūⁿ kap hū-jîn-lâng chi̍t-iūⁿ;  che sī chin khó-ò͘ⁿ ê tāi.
<sup>23</sup> Put-lūn sím-mi̍h siù, m̄-thang kap i kau-ha̍p, lâi phah lah-sap ka-kī;  hū-jîn-lâng iā m̄-thang khiā tī siù ê thâu-chêng kap i kau-ha̍p;  che sī ge̍k-sèng ê tāi.
<sup>24</sup> Tī chiah ê it-chhè ê sū lín lóng m̄-thang phah lah-sap ka-kī;  in-ūi Góa tī lín ê bīn-chêng só͘ kóaⁿ-chhut ê lia̍t-pang tī chiah-ê it-chhè ū phah lah-sap ka-kī;
<sup>25</sup> tōe iā phah lah-sap, só͘-í Góa pān i ê chōe;  hit ê tōe iā thò͘-chhut i khiā-khí ê peh-sìⁿ.
<sup>26</sup> Só͘-í lín tio̍h siú Góa ê lu̍t-lē, Góa ê hoat-tō͘;  chiah-ê it-chhè khó-ò͘ⁿ ê sū, bô-lūn sī pún-tōe lâng á-sī kià-kha tī lín tiong-kan ê gōa-lâng lóng m̄-thang kiâⁿ i;
<sup>27</sup> (in-ūi tī lín í-chêng khiā-khí hit ê tōe ê lâng kiâⁿ chiah-ê it-chhè khó-ò͘ⁿ ê sū, tōe chiū phah lah-sap);
<sup>28</sup> bián-tit lín phah lah-sap hit ê tōe ê sî, tōe chiū chiong lín thò͘-chhut, chhin-chhiūⁿ thò͘-chhut tī lín í-chêng ê peh-sìⁿ chi̍t-poaⁿ-iūⁿ.
<sup>29</sup> In-ūi kìⁿ-nā kiâⁿ chiah-ê it-chhè khó-ò͘ⁿ ê sū ê chi̍t-hāng, kiâⁿ i ê lâng beh tùi i ê peh-sìⁿ-tiong chián-tû i.
<sup>30</sup> Só͘-í lín tio̍h siú Góa só͘ kau-tài-ê, bián-tit lín thàn hiah ê khó-ò͘ⁿ ê hong-sio̍k, chiū-sī tī lín í-chêng ê lâng só͘ siông-siông kiâⁿ-ê, tì-kàu lín tùi hiah-ê phah lah-sap ka-kī;  Góa chiū-sī Iâ-hô-hoa lín ê Siōng-tè.

</p></div></div><div class="p_outer"><div class="p_left"> <div class="chap">=== 利未記 · 第 19 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h吩咐以色列全會對in講：Lín tio̍h做聖，因為我耶和華lín ê上帝是聖。
<sup>3</sup> Lín ta̍k人lóng tio̍h孝敬伊ê老母，伊ê老父；也tio̍h守我hiah-ê安歇；我是耶和華lín ê上帝。
<sup>4</sup> Lín m̄-thang偏ǹg偶像，也m̄-thang為家己鑄造上帝；我是耶和華lín ê上帝。
<sup>5</sup> Lín獻謝恩祭hō͘耶和華ê時tio̍h獻thang得tio̍h接納ê。
<sup>6</sup> Tī獻ê日á是過日食伊；若有chhun到第三日ê tio̍h用火燒伊。
<sup>7</sup> 第三日若koh食tio̍h，這是thang厭惡ê；bōe得tio̍h接納。
<sup>8</sup> 凡若食伊ê人，的確tio̍h擔當伊ê罪過；因為伊褻瀆耶和華ê聖物；hit人的確tùi伊ê百姓中受剪除。
<sup>9</sup> Lín收割田ê五穀，田ê角頭m̄-thang割到盡，ka-la̍uh-ê也m̄-thang拾。
<sup>10</sup> 葡萄園果子m̄-thang挽了了，也m̄-thang拾葡萄所lak ê果子；tio̍h留hō͘ sòng-hiong人kap出外ê；我是耶和華lín ê上帝。
<sup>11</sup> Lín m̄-thang偷the̍h；m̄-thang欺騙；大家m̄-thang講白賊。
<sup>12</sup> Lín m̄-thang kí我ê名lâm-sám chiù -chōa，來褻瀆你ê上帝ê名；我就是耶和華。
<sup>13</sup> M̄-thang欺負你ê厝邊，也m̄-thang搶the̍h伊ê物；做工人ê工錢m̄-thang留tī你hia kui暝到天光。
<sup>14</sup> M̄-thang罵臭耳人ê，也m̄-thang hē塞礙ê物tī chhiⁿ-mî人ê面前；tio̍h敬畏你ê上帝；我就是耶和華。
<sup>15</sup> Lín審判m̄-thang無公道；m̄-thang偏袒sòng-hiong人，也m̄-thang看重有勢力ê人；tio̍h照公道審判你ê厝邊。
<sup>16</sup> M̄-thang tī你ê百姓ê中間四界行譭謗人；也m̄-thang做干證ài害死你ê厝邊；我就是耶和華。
<sup>17</sup> 你m̄-thang心內怨恨你ê兄弟；的確tio̍h責備你ê厝邊，免得為tio̍h伊擔當罪。
<sup>18</sup> M̄-thang報仇，也m̄-thang埋怨你本國ê百姓；tio̍h疼厝邊親像家己；我就是耶和華。
<sup>19</sup> Lín tio̍h守我ê律例。M̄-thang hō͘ lín ê cheng-siⁿ kap無同類ê交合；m̄-thang用兩樣ê種子chham-chhap掖tī你ê園地；m̄-thang用兩樣ê料 chham-chhap做衫，穿tī你ê身軀。
<sup>20</sup> 女婢做人定tio̍h，iáu未受贖，bē得tio̍h tháu放，人若kap伊行淫，兩人tio̍h受刑罰；總是m̄-thang hō͘伊死，因為女婢iáu未得tio̍h自由。
<sup>21</sup> Hit-ê ta-po͘人tio̍h用補過失ê祭，就是一隻綿羊káng，牽到會幕門口，耶和華ê面前，做補過失祭ê祭。
<sup>22</sup> 祭司tio̍h用補過失祭ê羊káng，tī耶和華ê面前屬伊所犯ê罪；伊所犯ê罪就得tio̍h赦免。
<sup>23</sup> Lín到迦南地ê時，栽種ta̍k樣能食得ê果子樹，lín tio̍h看hit-ê果子做親像bē受割禮ê一樣；三年ê久，lín tio̍h看hiah-ê親像bē受割禮ê，m̄-thang食in。
<sup>24</sup> 到第四年所結ê果子lóng tio̍h做聖，用伊來o-ló耶和華。
<sup>25</sup> 到第五年，lín tio̍h食伊ê果子，thang hō͘伊kā lín結khah chōe果子；我是耶和華lín ê上帝。
<sup>26</sup> Lín m̄-thang食kâⁿ血ê物；m̄-thang用法術，也m̄-thang占卜。
<sup>27</sup> 頭殼ê周圍m̄-thang剃，嘴鬚ê周圍也m̄-thang khun。
<sup>28</sup> Lín m̄-thang為死人割家己ê肉，也m̄-thang刺記號tī身軀；我是耶和華。
<sup>29</sup> M̄-thang凌辱你ê cha-bó͘-kiáⁿ，hō͘伊做娼妓，驚了地上專專ǹg淫亂，地上滿滿大pháiⁿ。
<sup>30</sup> Lín tio̍h守我hiah-ê安歇，敬我ê聖所；我是耶和華。
<sup>31</sup> M̄-thang偏ǹg hiah-ê 鬼上身ê，kap行邪術ê，也m̄-thang去問in，致到hō͘ in phah lâ-sâm；我是耶和華lín ê上帝。
<sup>32</sup> Tī白頭毛ê人ê面前，你tio̍h起來khiā；也tio̍h尊敬老人ê面；koh tio̍h敬畏你ê上帝；我是耶和華。
<sup>33</sup> 若有出外人寄腳tī lín ê地方，kap lín khiā起，就m̄-thang欺負in。
<sup>34</sup> kap lín khiā起ê出外人，lín tio̍h看in親像本地人一樣；也tio̍h疼in親像本身；因為lín也bat tī埃及地做出外人；我是耶和華lín ê上帝。
<sup>35</sup> Lín審判m̄-thang無公道；tī尺，tī秤，tī斗，lóng tio̍h公道。
<sup>36</sup> Tio̍h用公道ê秤(phêng)，公道ê tô-chit，公道ê i-hoat，公道ê him；我是耶和華lín ê上帝，bat chhōa lín出埃及地ê。
<sup>37</sup> Lín tio̍h守我一切ê律例，kap我一切ê法度，來行伊；我是耶和華。

</p></div><div class="p_right"><div class="chap">=== 利未記 · 第 19 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h hoan-hù Í-sek-lia̍t choân-hōe tùi in kóng, Lín tio̍h chòe-sèng, in-ūi Góa Iâ-hô-hoa lín ê Siōng-tè sī sèng.
<sup>3</sup> Lín ta̍k-lâng lóng tio̍h hàu-kèng i ê lāu-bú, i ê lāu-pē;  iā tio̍h siú Góa hiah ê an-hioh;  Góa sī Iâ-hô-hoa lín ê Siōng-tè.
<sup>4</sup> Lín m̄-thang phian-ǹg ngó͘-siōng, iā m̄-thang ūi ka-kī chù-chō siōng-tè;  Góa sī Iâ-hô-hoa lín ê Siōng-tè.
<sup>5</sup> Lín hiàn siā-un-chè hō͘ Iâ-hô-hoa ê sî tio̍h hiàn thang tit-tio̍h chiap-la̍p ê.
<sup>6</sup> Tī hiàn ê ji̍t á-sī kè-ji̍t chia̍h i;  nā ū chhun kàu tē-saⁿ ji̍t-ê tio̍h ēng hé sio i.
<sup>7</sup> Tē-saⁿ ji̍t nā koh chia̍h-tio̍h, che sī thang iàm-ò͘ⁿ-ê;  bōe tit-tio̍h chiap-la̍p.
<sup>8</sup> Hoān-nā chia̍h i ê lâng, tek-khak tio̍h tam-tng i ê chōe-kòa;  in-ūi i siat-to̍k Iâ-hô-hoa ê sèng-mi̍h;  hit-lâng tek-khak tùi i ê peh-sìⁿ-tiong siū chián-tû.
<sup>9</sup> Lín siu-koah chhân ê ngó͘-kok, chhân ê kak-thâu m̄-thang koah kàu chīn, ka-la̍uh-ê iā m̄-thang khioh.
<sup>10</sup> Phû-tô-hn̂g ké-chí m̄-thang bán liáu-liáu, iā m̄-thang khioh phû-tô só͘ lak ê ké-chí;  tio̍h lâu hō͘ sòng-hiong lâng kap chhut-gōa ê;  Góa sī Iâ-hô-hoa lín ê Siōng-tè.
<sup>11</sup> Lín m̄-thang thau-the̍h;  m̄-thang khi-phiàn;  tāi-ke m̄-thang kóng pe̍h-chha̍t.
<sup>12</sup> Lín m̄-thang kí Góa ê miâ lâm-sám chiù-chōa, lâi siat-to̍k lí ê Siōng-tè ê miâ;  Góa chiū-sī Iâ-hô-hoa.
<sup>13</sup> M̄-thang khi-hū lí ê chhù-piⁿ, iā m̄-thang chhiúⁿ-the̍h i ê mi̍h;  chòe-kang lâng ê kang-chîⁿ m̄-thang lâu tī lí hia kui-mî kàu thiⁿ-kng.
<sup>14</sup> M̄-thang mē chhàu-hī-lâng-ê, iā m̄-thang hē that-gāi ê mi̍h tī chhiⁿ-mî lâng ê bīn-chêng;  tio̍h kèng-ùi lí ê Siōng-tè;  Góa chiū-sī Iâ-hô-hoa.
<sup>15</sup> Lín sím-phòaⁿ m̄-thang bô kong-tō;  m̄-thang phian-thán sòng-hiong lâng, iā m̄-thang khòaⁿ-tāng ū sè-le̍k ê lâng;  tio̍h chiàu kong-tō sím-phòaⁿ lí ê chhù-piⁿ.
<sup>16</sup> M̄-thang tī lí ê peh-sìⁿ ê tiong-kan sì-kòe kiâⁿ húi-pòng lâng;  iā m̄-thang chòe kan-chèng ài hāi-sí lí ê chhù-piⁿ;  Góa chiū-sī Iâ-hô-hoa.
<sup>17</sup> Lí m̄-thang sim-lāi oàn-hūn lí ê hiaⁿ-tī; tek-khak tio̍h chek-pī lí ê chhù-piⁿ, bián-tit ūi-tio̍h i tam-tng chōe.
<sup>18</sup> M̄-thang pò-siû, iā m̄-thang bâi-oàn lí pún-kok ê peh-sìⁿ;  tio̍h thiàⁿ chhù-piⁿ chhin-chhiūⁿ ka-kī;  Góa chiū-sī Iâ-hô-hoa.
<sup>19</sup> Lín tio̍h siú Góa ê lu̍t-lē.  M̄-thang hō͘ lín ê cheng-siⁿ kap bô tâng-lūi-ê kau-ha̍p;  m̄-thang ēng nn̄g-iūⁿ ê chéng-chí chham-chhap iā tī lí ê hn̂g-tōe;  m̄-thang ēng nn̄g-iūⁿ ê liāu chham-chhap chòe-saⁿ, chhēng tī lí ê seng-khu.
<sup>20</sup> Lú-pī chòe-lâng tiāⁿ-tio̍h, iáu-bē siū-sio̍k, bē tit-tio̍h tháu-pàng, lâng nā kap i kiâⁿ-îm, nn̄g-lâng tio̍h siū hêng-hoa̍t;  chóng-sī m̄-thang hō͘ i sí, in-ūi lú-pī iáu-bē tit-tio̍h chū-iû.
<sup>21</sup> Hit ê ta-po͘-lâng tio̍h ēng pó͘-kè-sit ê chè, chiū-sī chi̍t chiah mî-iûⁿ-káng, khan kàu hōe-bō͘ mn̂g-kháu, Iâ-hô-hoa ê bīn-chêng, chòe pó͘-kè-sit-chè ê chè.
<sup>22</sup> Chè-si tio̍h ēng pó͘-kè-sit-chè ê iûⁿ-káng, tī Iâ-hô-hoa ê bīn-chêng sio̍k i só͘ hoān ê chōe;  i só͘ hoān ê chōe chiū tit-tio̍h sià-bián.
<sup>23</sup> Lín kàu Ka-lâm tōe ê sî, chai-chèng ta̍k-iūⁿ ōe-chia̍h-tit ê ké-chí-chhiū, lín tio̍h khòaⁿ hit ê ké-chí chòe chhin-chhiūⁿ bē siū kat-lé-ê chi̍t-iūⁿ;  saⁿ-nî ê kú, lín tio̍h khòaⁿ hiah-ê chhin-chhiūⁿ bē siū kat-lé-ê, m̄-thang chia̍h in.
<sup>24</sup> Kàu tē-sì nî só͘ kiat ê ké-chí lóng tio̍h chòe sèng, ēng i lâi o-ló Iâ-hô-hoa.
<sup>25</sup> Kàu tē-gō͘ nî lín tio̍h chia̍h i ê ké-chí, thang hō͘ i kā lín kiat khah chōe ké-chí;  Góa sī Iâ-hô-hoa lín ê Siōng-tè.
<sup>26</sup> Lín m̄-thang chia̍h kâⁿ huih ê mi̍h; m̄-thang ēng hoat-su̍t, iā m̄-thang chiam-pok.
<sup>27</sup> Thâu-khak ê chiu-ûi m̄-thang thì, chhùi-chhiu ê chiu-ûi iā m̄-thang khun.
<sup>28</sup> Lín m̄-thang ūi sí-lâng koah ka-kī ê bah, iā m̄-thang chhiah kì-hō tī seng-khu;  Góa sī Iâ-hô-hoa.
<sup>29</sup> M̄-thang lêng-jio̍k lí ê cha-bó͘-kiáⁿ, hō͘ i chòe chhiong-ki, kiaⁿ-liáu tōe-chiūⁿ choan-choan ǹg îm-loān, tōe-chiūⁿ móa-móa tōa-pháiⁿ.
<sup>30</sup> Lín tio̍h siú Góa hiah ê an-hioh, kèng Góa ê sèng-só͘;  Góa sī Iâ-hô-hoa.
<sup>31</sup> M̄-thang phian-ǹg hiah ê kúi chiūⁿ-sin ê, kap kiâⁿ siâ-su̍t-ê, iā m̄-thang khì mn̄g in, tì-kàu hō͘ in phah lah-sap;  Góa sī Iâ-hô-hoa lín ê Siōng-tè.
<sup>32</sup> Tī pe̍h-thâu-mn̂g ê lâng ê bīn-chêng, lí tio̍h khí-lâi khiā;  iā tio̍h chun-kèng lāu-lâng ê bīn;  koh tio̍h kèng-ùi lí ê Siōng-tè;  Góa sī Iâ-hô-hoa.
<sup>33</sup> Nā ū chhut-gōa lâng kià-kha tī lín ê tōe-hng, kap lín khiā-khí, chiū m̄-thang khi-hū in.
<sup>34</sup> Kap lín khiā-khí ê chhut-gōa lâng, lín tio̍h khòaⁿ in chhin-chhiūⁿ pún-tōe lâng chi̍t-iūⁿ;  iā tio̍h thiàⁿ in chhin-chhiūⁿ pún-sin;  in-ūi lín iā bat tī Ai-ki̍p tōe chòe chhut-gōa lâng;  Góa sī Iâ-hô-hoa lín ê Siōng-tè.
<sup>35</sup> Lín sím-phòaⁿ m̄-thang bô kong-tō;  tī chhioh, tī chhìn, tī táu, lóng tio̍h kong-tō.
<sup>36</sup> Tio̍h ēng kong-tō ê phêng, kong-tō ê tô-chí, kong-tō ê i-hoat, kong-tō ê him;  Góa sī Iâ-hô-hoa lín ê Siōng-tè, bat chhōa lín chhut Ai-ki̍p tōe ê.
<sup>37</sup> Lín tio̍h siú Góa it-chhè ê lu̍t-lē, kap Góa it-chhè ê hoat-tō͘, lâi kiâⁿ i;  Góa sī Iâ-hô-hoa.

</p></div></div><div class="p_outer"><div class="p_left"> <div class="chap">=== 利未記 · 第 20 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h koh對以色列人講：見若以色列人，á是tī以色列中寄腳ê外人，用家己ê kiáⁿ兒獻hō͘ Mô͘-lo̍k ê，的確tio̍h hō͘伊死；hit地方ê人tio̍h用石頭tìm死伊。
<sup>3</sup> 我也beh對hit人變面，tùi伊ê百姓中剪除伊；因為伊用kiáⁿ兒獻hō͘ Mô͘-lo̍k，bak lâ-sâm我ê聖所，褻瀆我ê聖名。
<sup>4</sup> hit人用kiáⁿ兒獻hō͘ Mô͘-lo̍k，hit所在ê人若tìⁿ做無看見，也無hō͘伊死，
<sup>5</sup> 我beh對hit人kap伊ê家變面，將伊kap一切tè伊行邪淫ê，就是kap Mô͘-lo̍k行邪淫ê，lóng tùi伊ê百姓中剪除伊。
<sup>6</sup> 人偏ǹg hō͘鬼上身ê，kap行邪術ê，tè in行邪淫，我beh對hit人變面，tùi伊ê百姓中剪除伊。
<sup>7</sup> 所以lín tio̍h家己聖，來成聖；因為我是耶和華，lín ê上帝。
<sup>8</sup> Lín tio̍h守我ê律例，來行伊；我是hō͘ lín成聖ê耶和華。
<sup>9</sup> 見若咒詛老父á是老母ê的確tio̍h hō͘伊死；伊咒詛老父á是老母；伊ê罪tio̍h歸tī伊ê身上。
<sup>10</sup> Kap別人ê bó͘行淫，就是kap伊厝邊ê bó͘行淫ê，姦夫淫婦的確tio̍h hō͘ in死。
<sup>11</sup> 人kap後母私通ê就是凌辱伊ê老父；in兩人的確tio̍h hō͘ in死；in ê罪歸tī in。
<sup>12</sup> 人kap新婦私通ê，的確tio̍h hō͘ in兩人lóng死；in行逆倫ê事；in ê罪歸tī in。
<sup>13</sup> 人若kap ta-po͘人交合，親像kap婦人人一樣，in兩人行可惡ê事，的確tio̍h hō͘ in死；in ê罪歸tī in。
<sup>14</sup> 人若娶bó͘續娶 bó͘ ê老母，就是極pháiⁿ；chit三人tio̍h用火燒in，免得lín中間有chit號pháiⁿ。
<sup>15</sup> 人kap獸交合，伊的確tio̍h死；hit隻獸也tio̍h thâi死。
<sup>16</sup> 婦人人親近獸kap伊交合，你tio̍h thâi死hit-ê婦人人kap獸，的確tio̍h hō͘ in死；in ê罪歸tī in。
<sup>17</sup> 人若牽伊ê姊妹，無論同父á是同母ê，伊看伊ê下體，伊看伊ê下體，這是見笑ê事；in tio̍h tī伊ê百姓ê目睭前受剪除；伊有露現伊ê姊妹ê下體；tio̍h擔當伊ê罪。
<sup>18</sup> 婦人人經期到，人kap伊同房，露現伊ê下體；伊有露現婦人人ê血源，婦人人也有露現伊ê血源；in兩個tio̍h tùi in ê百姓中受剪除。
<sup>19</sup> 老母ê姊妹á是老父ê姊妹，m̄-thang露現in ê下體，就是凌辱骨肉ê親；in tio̍h擔當in ê罪。
<sup>20</sup> 人若私通伊ê嬸姆，就是凌辱伊ê叔伯；in beh擔當in ê罪；一世人無kiáⁿ。
<sup>21</sup> 人娶兄弟ê bó͘，這是lâ-sâm ê事；伊有凌辱伊ê兄弟；in的確無kiáⁿ。
<sup>22</sup> 所以lín tio̍h守我一切ê律例kap我一切ê法度，來行伊；免得我所chhōa lín去tiàm ê地將lín吐出。
<sup>23</sup> 我tī lín ê面前所趕出ê百姓，lín m̄-thang thàn in ê風俗；因為in行chiah-ê一切ê事，所以我厭惡in。
<sup>24</sup> 總是我bat對lín講：Lín beh承接in ê地，我beh用hit-ê賞賜lín做業，就是流奶kap蜜ê地；我是耶和華，lín ê上帝，tùi萬百姓ê中間分別lín。
<sup>25</sup> 所以lín tio̍h分別清氣kap無清氣ê獸，無清氣kap清氣ê鳥隻；或是獸，或是琴，或是爬tī地裡lóng總ê活物，我所kā lín分別做無清氣ê，lín m̄-thang為tio̍h in致到家己做thang厭惡ê。
<sup>26</sup> Lín tio̍h歸tī我，來做聖；因為我耶和華是聖，tùi萬百姓ê中間分別lín，來歸tī我。
<sup>27</sup> 無論男女有鬼上身，á是行邪術ê，的確tio̍h hō͘伊死；人tio̍h用石頭kā in tìm死；in ê罪歸tī in。

</p></div><div class="p_right"><div class="chap">=== 利未記 · 第 20 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h koh tùi Í-sek-lia̍t lâng kóng, Kìⁿ-nā Í-sek-lia̍t lâng, á-sī tī Í-sek-lia̍t tiong kià-kha ê gōa-lâng, ēng ka-kī ê kiáⁿ-jî hiàn-hō͘ Mô͘-lo̍k ê, tek-khak tio̍h hō͘ i sí;  hit tōe-hng ê lâng tio̍h ēng chio̍h-thâu tìm-sí i.
<sup>3</sup> Góa iā beh tùi hit-lâng pìⁿ-bīn, tùi i ê peh-sìⁿ-tiong chián-tû i;  in-ūi i ēng kiáⁿ-jî hiàn-hō͘ Mô͘-lo̍k, bak lah-sap Góa ê sèng-só͘, siat-to̍k Góa ê sèng-miâ.
<sup>4</sup> Hit-lâng ēng kiáⁿ-jî hiàn-hō͘ Mô͘-lo̍k, hit só͘-chāi ê lâng nā tìⁿ-chòe bô khòaⁿ-kìⁿ, iā bô hō͘ i sí,
<sup>5</sup> Góa beh tùi hit-lâng kap i ê ke pìⁿ-bīn, chiong i kap it-chhè tè i kiâⁿ siâ-îm ê, chiū-sī kap Mô͘-lo̍k kiâⁿ siâ-îm ê, lóng tùi i ê peh-sìⁿ-tiong chián-tû i.
<sup>6</sup> Lâng phian-ǹg hō͘ kúi chiūⁿ-sin-ê, kap kiâⁿ siâ-su̍t ê, tè in kiâⁿ siâ-îm, Góa beh tùi hit-lâng pìⁿ-bīn, tùi i ê peh-sìⁿ-tiong chián-tû i.
<sup>7</sup> Só͘-í lín tio̍h ka-kī sèng, lâi chiâⁿ-sèng;  in-ūi Góa sī Iâ-hô-hoa, lín ê Siōng-tè.
<sup>8</sup> Lín tio̍h siú Góa ê lu̍t-lē, lâi kiâⁿ i;  Góa sī hō͘ lín chiâⁿ-sèng ê Iâ-hô-hoa.
<sup>9</sup> Kìⁿ-nā chiù-chó͘ lāu-pē á-sī lāu-bú-ê tek-khak tio̍h hō͘ i sí;  i chiù-chó͘ lāu-pē á-sī lāu-bú;  i ê chōe tio̍h kui tī i ê sin-chiūⁿ.
<sup>10</sup> Kap pa̍t-lâng ê bó͘ kiâⁿ-îm, chiū-sī kap i chhù-piⁿ ê bó͘ kiâⁿ-îm-ê, kan-hu îm-hū tek-khak tio̍h hō͘ in sí.
<sup>11</sup> Lâng kap āu-bú su-thong-ê chiū-sī lêng-jio̍k i ê lāu-pē;  in nn̄g-lâng tek-khak tio̍h hō͘ in sí;  in ê chōe kui tī in.
<sup>12</sup> Lâng kap sim-pū su-thong-ê, tek-khak tio̍h hō͘ in nn̄g-lâng lóng sí;  in kiâⁿ ge̍k-lûn ê sū;  in ê chōe kui tī in.
<sup>13</sup> Lâng nā kap ta-po͘-lâng kau-ha̍p, chhin-chhiūⁿ kap hū-jîn-lâng chi̍t-iūⁿ, in nn̄g-lâng kiâⁿ khó-ò͘ⁿ ê sū, tek-khak tio̍h hō͘ in sí;  in ê chōe kui tī in.
<sup>14</sup> Lâng nā chhōa-bó͘ sòa chhōa bó͘ ê lāu-bú, chiū-sī ke̍k-pháiⁿ;  chí saⁿ-lâng tio̍h ēng hé sio in, bián-tit lín tiong-kan ū chit-hō pháiⁿ.
<sup>15</sup> Lâng kap siù kau-ha̍p, i tek-khak tio̍h sí;  hit chiah siù iā tio̍h thâi-sí.
<sup>16</sup> Hū-jîn-lâng chhin-kūn siù kap i kau-ha̍p, lí tio̍h thâi-sí hit ê hū-jîn-lâng kap siù, tek-khak tio̍h hō͘ in sí;  in ê chōe kui tī in.
<sup>17</sup> Lâng nā khan i ê chí-bē, bô-lūn tâng-pē á-sī tâng-bú ê, i khòaⁿ i ê ē-thé, i khòaⁿ i ê ē-thé, che sī kiàn-siàu ê sū;  in tio̍h tī i ê peh-sìⁿ ê ba̍k-chiu-chêng siū chián-tû;  i ū lō͘-hiān i ê chí-bē ê ē-thé;  tio̍h tam-tng i ê chōe.
<sup>18</sup> Hū-jîn-lâng keng-kî kàu, lâng kap i tâng-pâng, lō͘-hiān i ê ē-thé;  i ū lō͘-hiān hū-jîn-lâng ê huih-goân, hū-jîn-lâng iā ū lō͘-hiān i ê huih-goân;  in nn̄g-ê tio̍h tùi in ê peh-sìⁿ-tiong siū chián-tû.
<sup>19</sup> Lāu-bú ê chí-bē á-sī lāu-pē ê chí-bē, m̄-thang lō͘-hiān in ê ē-thé, chiū-sī lêng-jio̍k kut-jio̍k ê chhin;  in tio̍h tam-tng in ê chōe.
<sup>20</sup> Lâng nā su-thong i ê chím ḿ, chiū-sī lêng-jio̍k i ê chek peh;  in beh tam-tng in ê chōe;  chi̍t-sì-lâng bô kiáⁿ.
<sup>21</sup> Lâng chhōa hiaⁿ-tī ê bó͘, che sī lah-sap ê sū;  i ū lêng-jio̍k i ê hiaⁿ-tī; in tek-khak bô kiáⁿ.
<sup>22</sup> Só͘-í lín tio̍h siú Góa it-chhè ê lu̍t-lē kap Góa it-chhè ê hoat-tō͘, lâi kiâⁿ i;  bián-tit Góa só͘ chhōa lín khì tiàm ê tōe chiong lín thò͘-chhut.
<sup>23</sup> Góa tī lín ê bīn-chêng só͘ kóaⁿ-chhut ê peh-sìⁿ, lín m̄-thang thàn in ê hong-sio̍k;  in-ūi in kiâⁿ chiah ê it-chhè ê sū, só͘-í Góa iàm-ò͘ⁿ in.
<sup>24</sup> Chóng-sī Góa bat tùi lín kóng, Lín beh sêng-chiap in ê tōe, Góa beh ēng hit-ê siúⁿ-sù lín chòe-gia̍p, chiū-sī lâu lin kap bi̍t ê tōe;  Góa sī Iâ-hô-hoa, lín ê Siōng-tè, tùi bān peh-sìⁿ ê tiong-kan hun-piat lín.
<sup>25</sup> Só͘-í lín tio̍h hun-piat chheng-khì kap bô chheng-khì ê siù, bô chheng-khì kap chheng-khì ê chiáu-chiah;  he̍k-sī siù, he̍k-sī khîm, he̍k-sī pê tī tōe-ni̍h lóng-chóng ê oa̍h-mi̍h,  Góa só͘ kā lín hun-piat chòe bô chheng-khì ê, lín m̄-thang ūi-tio̍h in tì-kàu ka-kī chòe thang iàm-ò͘ⁿ ê.
<sup>26</sup> Lín tio̍h kui tī Góa, lâi chòe-sèng;  in-ūi Góa Iâ-hô-hoa sī sèng, tùi bān peh-sìⁿ ê tiong-kan hun-piat lín, lâi kui tī Góa.
<sup>27</sup> Bô-lūn lâm-lú ū kúi chiūⁿ-sin, á-sī kiâⁿ siâ-su̍t ê, tek-khak tio̍h hō͘ i sí;  lâng tio̍h ēng chio̍h-thâu kā in tìm-sí;  in ê chōe kui tī in.

</p></div></div><div class="p_outer"><div class="p_left"> <div class="chap">=== 利未記 · 第 21 章 ===</div><p>
<sup>1</sup> 耶和華對摩西講：你tio̍h吩咐亞倫ê kiáⁿ孫做祭司ê講：族中有人死，m̄-thang為tio̍h伊來phah lâ-sâm家己。
<sup>2</sup> 獨獨為tio̍h伊骨肉ê親，就是為tio̍h伊ê老母，為tio̍h伊ê老父，為tio̍h伊ê kiáⁿ，為tio̍h伊ê cha-bó͘-kiáⁿ，為tio̍h伊ê兄弟，
<sup>3</sup> 以及kap伊至親做在室女ê姊妹，為tio̍h伊thang phah lâ-sâm家己。
<sup>4</sup> 伊已經tī百姓中做頭，就m̄-thang從俗來phah lâ-sâm家己。
<sup>5</sup> 頭殼m̄-thang剃光光；嘴鬚ê周圍m̄-thang khun；也m̄-thang家己割肉。
<sup>6</sup> Tio̍h 歸in ê上帝來成聖，m̄-thang褻瀆in ê上帝ê名；因為耶和華ê火祭是in ê上帝ê食物，是in所獻ê，所以in tio̍h成做聖。
<sup>7</sup> in m̄-thang娶妓女做bó͘，á是受phah lâ-sâm ê婦人人做bó͘；也m̄-thang娶hō͘丈夫離出ê婦人人做bó͘；因為in是歸in ê上帝做聖。
<sup>8</sup> 所以你tio̍h分別伊做聖；因為伊獻你ê上帝ê食物，你tio̍h看i做聖；因為我，hō͘ lín成聖ê耶和華，就是聖ê。
<sup>9</sup> 祭司ê cha-bó͘-kiáⁿ若行淫，凌辱家己，就是凌辱伊ê老父，tio̍h用火燒伊。
<sup>10</sup> Tī兄弟中做祭司頭，用抹ê油thîn tī伊ê頭殼，koh設立擔當聖職，穿聖衫ê，m̄-thang phah散頭毛，也m̄-thang拆裂衫。
<sup>11</sup> M̄-thang óa近死屍；也m̄-thang為tio̍h伊ê老父，á是伊ê老母，phah lâ-sâm家己。
<sup>12</sup> M̄-thang出聖所，也m̄-thang褻瀆伊ê上帝ê聖所，因為伊ê上帝抹油ê冕旒tī伊ê頭殼；我是耶和華。
<sup>13</sup> 伊tio̍h娶在室女做bó͘。
<sup>14</sup> 寡婦，á是受離ê婦人人，á是受phah lâ-sâm-ê，á是娼妓chiah-ê，lóng m̄-thang娶；獨獨thang娶本族ê在室女做bó͘。
<sup>15</sup> tī伊ê百姓中m̄-thang凌辱伊ê後裔；因為我是hō͘伊成聖ê耶和華。
<sup>16</sup> 耶和華吩咐摩西講：
<sup>17</sup> 你tio̍h kā亞倫講：你ta̍k世代ê後裔見有破相ê，lóng m̄-thang近前來獻伊ê上帝ê食物。
<sup>18</sup> 因為見有破相ê人，無論是chhiⁿ-mî-ê，跛腳ê，凹鼻ê，肢體有加ê，
<sup>19</sup> 折腳折手ê，ún-ku-ê，矮小ê，
<sup>20</sup> 目睭有毛病ê，生癬ê，生瘡ê，á是損壞外身ê，lóng m̄-thang近前來。
<sup>21</sup> 祭司亞倫ê後裔，凡有破相ê，lóng m̄-thang近前來獻耶和華ê火祭；伊有破相，m̄-thang近前來獻伊ê上帝ê食物。
<sup>22</sup> 上帝ê食物，無論是至聖ê，是聖ê，伊lóng thang食。
<sup>23</sup> 總是m̄-thang來到帳籬，也m̄-thang近壇前，因為伊有破相，免得褻瀆我hiah-ê聖所；因為我是hō͘ in成聖ê耶和華。
<sup>24</sup> Tùi án-ni，摩西吩咐亞倫kap伊hiah-ê kiáⁿ kap以色列眾人講。

</p></div><div class="p_right"><div class="chap">=== 利未記 · 第 21 章 ===</div><p>
<sup>1</sup> Iâ-hô-hoa tùi Mô͘-se kóng, Lí tio̍h hoan-hù A-lûn ê kiáⁿ-sun chòe chè-si-ê kóng, Cho̍k-tiong ū lâng sí, m̄-thang ūi-tio̍h i lâi phah lah-sap ka-kī.
<sup>2</sup> To̍k-to̍k ūi-tio̍h i kut-jio̍k ê chhin, chiū-sī ūi-tio̍h i ê lāu-bú, ūi-tio̍h i ê lāu-pē, ūi-tio̍h i ê kiáⁿ, ūi-tio̍h i ê cha-bó͘-kiáⁿ, ūi-tio̍h i ê hiaⁿ-tī,
<sup>3</sup> í-ki̍p kap i chì-chhin chòe chāi-sek-lú ê chí-bē, ūi-tio̍h i thang phah lah-sap ka-kī.
<sup>4</sup> I í-keng tī peh-sìⁿ-tiong chòe-thâu, chiū m̄-thang chiông-sio̍k lâi phah lah-sap ka-kī.
<sup>5</sup> Thâu-khak m̄-thang thì-kng-kng;  chhùi-chhiu ê chiu-ûi m̄-thang khun; iā m̄-thang ka-kī koah-bah.
<sup>6</sup> Tio̍h kui in ê Siōng-tè lâi chiâⁿ-sèng, m̄-thang siat-to̍k in ê Siōng-tè ê miâ;  in-ūi Iâ-hô-hoa ê hé-chè sī in ê Siōng-tè ê chia̍h-mi̍h, sī in só͘ hiàn-ê, só͘-í in tio̍h chiâⁿ chòe sèng.
<sup>7</sup> In m̄-thang chhōa kī-lú chòe-bó͘, á-sī siū phah lah-sap ê hū-jîn-lâng chòe-bó͘;  iā m̄-thang chhōa hō͘ tiōng-hu lî-chhut ê hū-jîn-lâng chòe-bó͘;  in-ūi in sī kui in ê Siōng-tè chòe-sèng.
<sup>8</sup> Só͘-í lí tio̍h hun-piat i chòe-sèng;  in-ūi i hiàn lí ê Siōng-tè ê chia̍h-mi̍h, lí tio̍h khòaⁿ i chòe-sèng;  in-ūi Góa, hō͘ lín chiâⁿ-sèng ê Iâ-hô-hoa, chiū-sī sèng-ê.
<sup>9</sup> Chè-si ê cha-bó͘-kiáⁿ nā kiâⁿ-îm, lêng-jio̍k ka-kī, chiū-sī lêng-jio̍k i ê lāu-pē, tio̍h ēng hé sio i.
<sup>10</sup> Tī hiaⁿ-tī-tiong chòe chè-si-thâu, ēng boah ê iû thîn tī i ê thâu-khak, koh siat-li̍p tam-tng sèng-chit, chhēng sèng saⁿ ê, m̄-thang phah-sòaⁿ thâu-mn̂g, iā m̄-thang thiah-li̍h saⁿ.
<sup>11</sup> M̄-thang óa-kūn sí-si;  iā m̄-thang ūi-tio̍h i ê lāu-pē, á-sī i ê lāu-bú, phah lah-sap ka-kī.
<sup>12</sup> M̄-thang chhut sèng-só͘, iā m̄-thang siat-to̍k i ê Siōng-tè ê sèng-só͘, in-ūi i ê Siōng-tè boah-iû ê bián-liû tī i ê thâu-khak;  Góa sī Iâ-hô-hoa.
<sup>13</sup> I tio̍h chhōa chāi-sek-lú chòe-bó͘.
<sup>14</sup> Kóaⁿ-hū, á-sī siū-lî ê hū-jîn-lâng, á-sī siū phah lah-sap-ê, á-sī chhiong-ki chiah-ê, lóng m̄-thang chhōa;  to̍k-to̍k thang chhōa pún-cho̍k ê chāi-sek-lú chòe-bó͘.
<sup>15</sup> Tī i ê peh-sìⁿ-tiong m̄-thang lêng-jio̍k i ê hō͘-è;  in-ūi Góa sī hō͘ i chiâⁿ-sèng ê Iâ-hô-hoa.
<sup>16</sup> Iâ-hô-hoa hoan-hù Mô͘-se kóng,
<sup>17</sup> Lí tio̍h kā A-lûn kóng, Lí ta̍k sè-tāi ê hō͘-è kìⁿ ū phòa-siùⁿ ê, lóng m̄-thang kūn-chêng lâi hiàn i ê Siōng-tè ê chia̍h-mi̍h.
<sup>18</sup> In-ūi kìⁿ-ū phòa-siùⁿ ê lâng, bô-lūn sī chhiⁿ-mî-ê, pái-kha-ê, nah-phīⁿ-ê, chi-thé ū ke-ê,
<sup>19</sup> chi̍h-kha chi̍h-chhiú ê, ún-ku-ê, óe-sòe-ê,
<sup>20</sup> ba̍k-chiu ū mâu-pēng-ê, siⁿ-sián-ê, siⁿ-chhng-ê, á-sī sún-hoāi gōa-sin ê, lóng m̄-thang kūn-chêng-lâi.
<sup>21</sup> Chè-si A-lûn ê hō͘-è, hoān ū phòa-siùⁿ-ê, lóng m̄-thang kūn-chêng lâi hiàn Iâ-hô-hoa ê hé-chè;  i ū phòa-siùⁿ, m̄-thang kūn-chêng lâi hiàn i ê Siōng-tè ê chia̍h-mi̍h.
<sup>22</sup> Siōng-tè ê chia̍h-mi̍h, bô-lūn sī chì-sèng-ê, sī sèng-ê, i lóng thang chia̍h.
<sup>23</sup> Chóng-sī m̄-thang lâi kàu tiùⁿ-lî, iā m̄-thang kūn tôaⁿ-chêng, in-ūi i ū phòa-siùⁿ, bián-tit siat-to̍k Góa hiah ê sèng-só͘;  in-ūi Góa sī hō͘ in chiâⁿ-sèng ê Iâ-hô-hoa.
<sup>24</sup> Tùi án-ni Mô͘-se hoan-hù A-lûn kap i hiah ê kiáⁿ kap Í-sek-lia̍t chèng-lâng kóng.

</p></div></div><div class="p_outer"><div class="p_left"> <div class="chap">=== 利未記 · 第 22 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h kā亞倫kap伊hiah-ê kiáⁿ講：Tio̍h離開以色列人所分別做聖歸hō͘我ê聖物，免得褻瀆我ê聖名；我是耶和華。
<sup>3</sup> Tio̍h kā in講：Lín代代ê後裔，見若身軀有污穢，來親近以色列人所分別做聖，歸hō͘耶和華做聖物ê，hit人tio̍h tī我ê面前剪除；我是耶和華。
<sup>4</sup> 亞倫ê後裔，見若有thái-ko-ê，á是下siau-ê，m̄-thang食聖物，tio̍h thèng候伊清氣；無論甚麼人摸tio̍h hit-ê tùi死屍bak-tio̍h lâ-sâm ê物，á是墜精ê人；
<sup>5</sup> á是摸tio̍h甚麼無清氣會爬ê物，á是摸tio̍h hiah-ê hō͘伊無清氣ê人，不管hit人有甚麼無清氣；
<sup>6</sup> 摸tio̍h hiah-ê ê人，的確無清氣到ê-hng；若無用水洗身軀，就m̄-thang食聖ê物。
<sup>7</sup> 日落ê時，伊就清氣；然後thang食聖物；因為這是伊ê食物。
<sup>8</sup> 家己死ê，á是hō͘野獸拆裂ê，伊m̄-thang食，因為chit-ê phah lâ-sâm家己；我是耶和華。
<sup>9</sup> 所以in tio̍h守我所交代ê，免得in褻瀆伊，tùi án-ni擔當罪來死；我是hō͘ in成聖ê耶和華。
<sup>10</sup> 一切ê外人m̄-thang食聖物；歇tī祭司ê家ê，á是做工人，lóng m̄-thang食聖物。
<sup>11</sup> 設使祭司買人，是伊用銀買ê，hit人thang食伊；出世tī伊ê家ê也thang食伊ê米糧。
<sup>12</sup> 祭司ê cha-bó͘-kiáⁿ若嫁出外人，就m̄-thang食所舉起來ê聖物。
<sup>13</sup> 總是祭司ê cha-bó͘-kiáⁿ若是寡婦，á是受離出ê，無kiáⁿ兒，koh tò來老父ê家，kap伊少年ê時一樣，就thang食伊ê老父ê食物；獨獨外人m̄-thang食。
<sup>14</sup> 若有人無tiuⁿ-tî食聖物，tio̍h照hiah-ê聖物加五份一，交hō͘祭司。
<sup>15</sup> M̄-thang褻瀆以色列人所獻hō͘耶和華ê聖物；
<sup>16</sup> 免得in tī食聖物ê時，擔當過失ê罪過；因為我是hō͘ in成聖ê耶和華。
<sup>17</sup> 耶和華吩咐摩西講：
<sup>18</sup> 你tio̍h吩咐亞倫kap伊hiah-ê kiáⁿ，kap以色列ê眾人，對in講：以色列家ê人，á是tī以色列中寄腳ê見若獻禮物，無論是所下ê願，á是甘心獻ê，就是獻hō͘耶和華做燒祭ê；
<sup>19</sup> 就tio̍h獻牛，á是綿羊，á是山羊，lóng tio̍h用公ê，無瑕疵ê，chiah會得tio̍h歡喜接納。
<sup>20</sup> 見若有瑕疵ê，lín m̄-thang獻；因為這無beh kā lín接納。
<sup>21</sup> 見若tùi牛群，á是羊群中，將謝恩祭獻hō͘耶和華，為tio̍h beh謝特別下ê願，á是做甘心獻ê，所獻tio̍h-ê tio̍h純全，無瑕疵，chiah會得tio̍h接納。
<sup>22</sup> Chhiⁿ-mî-ê，tio̍h傷ê，破相ê，生瘤ê，生瘡ê，生癬ê，chiah-ê lóng m̄-thang獻hō͘耶和華；也m̄-thang tī壇頂獻hō͘耶和華做火祭。
<sup>23</sup> 無論是牛káng á是羊á，若是肢體有加á是有減ê，hit號thang做甘心祭來獻；總是用伊來謝願就bōe得tio̍h接納。
<sup>24</sup> 外身損傷ê，á是teh碎ê，á是破裂ê，á是閹ê，m̄-thang獻hō͘耶和華；tī lín ê土地也m̄-thang án-ni行。
<sup>25</sup> Chit號ê物lín也m̄-thang tùi外國人ê手接受獻做lín上帝ê食物；因為chit號物lóng有毀壞，有瑕疵ê，bōe-thang kā lín接納
<sup>26</sup> 耶和華吩咐摩西講：
<sup>27</sup> 牛，á是綿羊，á是山羊已經生，七日tè伊ê母，tùi第八日以後，thang做耶和華火祭ê禮物，得tio̍h接納。
<sup>28</sup> 無論牛母á是羊母，你m̄-thang siâng日thâi母kap kiáⁿ。
<sup>29</sup> Lín獻謝恩祭hō͘耶和華，tio̍h獻thang得tio̍h接納ê。
<sup>30</sup> Tio̍h就hit日食伊，m̄-thang留一點á到隔早起；我是耶和華。
<sup>31</sup> 所以lín tio̍h守我chiah-ê誡命來行伊；我是耶和華。
<sup>32</sup> Lín m̄-thang褻瀆我ê聖名；因為我tī以色列人ê中間，beh受尊來做聖；我是hō͘ lín成聖ê耶和華，
<sup>33</sup> chhōa lín出埃及地，做lín ê上帝ê；我是耶和華。

</p></div><div class="p_right"><div class="chap">=== 利未記 · 第 22 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h kā A-lûn kap i hiah ê kiáⁿ kóng,  Tio̍h lī-khui Í-sek-lia̍t lâng só͘ hun-piat chòe-sèng kui hō͘ Góa ê sèng-mi̍h, bián-tit siat-to̍k Góa ê sèng-miâ;  Góa sī Iâ-hô-hoa.
<sup>3</sup> Tio̍h kā in kóng, Lín tāi-tāi ê hō͘-è, kìⁿ-nā seng-khu ū ù-òe, lâi chhin-kūn Í-sek-lia̍t lâng só͘ hun-piat chòe-sèng, kui hō͘ Iâ-hô-hoa chòe sèng-mi̍h ê, hit-lâng tio̍h tī Góa ê bīn-chêng chián-tû;  Góa sī Iâ-hô-hoa.
<sup>4</sup> A-lûn ê hō͘-è, kìⁿ-nā ū thái-ko-ê, á-sī hā-siau-ê, m̄-thang chia̍h sèng-mi̍h, tio̍h thèng-hāu i chheng-khì;  bô-lūn sím-mi̍h lâng bong-tio̍h hit ê tùi sí-si bak-tio̍h lah-sap ê mi̍h, á-sī tūi-cheng ê lâng;
<sup>5</sup> á-sī bong-tio̍h sím-mi̍h bô chheng-khì ōe pê ê mi̍h, á-sī bong-tio̍h hiah ê hō͘ i bô chheng-khì ê lâng, put-koán hit-lâng ū sím-mi̍h bô chheng-khì;
<sup>6</sup> bong-tio̍h hiah-ê ê lâng, tek-khak bô chheng-khì kàu ê-hng;  nā bô ēng chúi sóe seng-khu, chiū m̄-thang chia̍h sèng ê mi̍h.
<sup>7</sup> Ji̍t-lo̍h ê sî, i chiū chheng-khì;  jiân-āu thang chia̍h sèng-mi̍h;  in-ūi che sī i ê chia̍h-mi̍h.
<sup>8</sup> Ka-kī sí-ê, á-sī hō͘ iá-siù thiah-li̍h-ê, i m̄-thang chia̍h, in-ūi chit-ê phah lah-sap ka-kī;  Góa sī Iâ-hô-hoa.
<sup>9</sup> Só͘-í in tio̍h siú Góa só͘ kau-tài ê, bián-tit in siat-to̍k i, tùi án-ni tam-tng chōe lâi sí;  Góa sī hō͘ in chiâⁿ-sèng ê Iâ-hô-hoa.
<sup>10</sup> It-chhè ê gōa-lâng m̄-thang chia̍h sèng-mi̍h;  hioh tī chè-si ê ke-ê, á-sī chòe-kang lâng, lóng m̄-thang chia̍h sèng-mi̍h.
<sup>11</sup> Siat-sú chè-si bóe lâng, sī i ēng gûn bóe ê, hit-lâng thang chia̍h i;  chhut-sì tī i ê ke-ê iā thang chia̍h i ê bí-niû.
<sup>12</sup> Chè-si ê cha-bó͘-kiáⁿ nā kè-chhut gōa-lâng, chiū m̄-thang chia̍h só͘ kú-khí-lâi ê sèng-mi̍h.
<sup>13</sup> Chóng-sī chè-si ê cha-bó͘-kiáⁿ nā sī kóaⁿ-hū, á-sī siū lî-chhut-ê, bô kiáⁿ-jî, koh tò-lâi lāu-pē ê ke, kap i siàu-liân ê sî chi̍t-iūⁿ, chiū thang chia̍h i ê lāu-pē ê chia̍h-mi̍h;  to̍k-to̍k gōa-lâng m̄-thang chia̍h.
<sup>14</sup> Nā ū lâng bô tiuⁿ-tî chia̍h sèng-mi̍h, tio̍h chiàu hiah ê sèng-mi̍h ke gō͘-hūn-chi̍t, kau-hō͘ chè-si.
<sup>15</sup> M̄-thang siat-to̍k Í-sek-lia̍t lâng só͘ hiàn hō͘ Iâ-hô-hoa ê sèng-mi̍h;
<sup>16</sup> bián-tit in tī chia̍h sèng-mi̍h ê sî, tam-tng kè-sit ê chōe-kòa;  in-ūi Góa sī hō͘ in chiâⁿ-sèng ê Iâ-hô-hoa.
<sup>17</sup> Iâ-hô-hoa hoan-hù Mô͘-se kóng,
<sup>18</sup> Lí tio̍h hoan-hù A-lûn kap i hiah ê kiáⁿ, kap Í-sek-lia̍t ê chèng-lâng, tùi in kóng, Í-sek-lia̍t-ke ê lâng, á-sī tī Í-sek-lia̍t-tiong kià-kha-ê kìⁿ-nā hiàn lé-mi̍h, bô-lūn sī só͘ hē ê goān, á-sī kam-sim hiàn-ê, chiū-sī hiàn hō͘ Iâ-hô-hoa chòe sio-chè-ê;
<sup>19</sup> chiū tio̍h hiàn gû, á-sī mî-iûⁿ, á-sī soaⁿ-iûⁿ, lóng tio̍h ēng kang-ê, bô hâ-chhû-ê, chiah ōe tit-tio̍h hoaⁿ-hí chiap-la̍p.
<sup>20</sup> Kìⁿ-nā ū hâ-chhû-ê, lín m̄-thang hiàn;  in-ūi che bô beh kā lín chiap-la̍p.
<sup>21</sup> Kìⁿ-nā tùi gû-kûn, á-sī iûⁿ-kûn tiong, chiong siā-un-chè hiàn hō͘ Iâ-hô-hoa, ūi-tio̍h beh siā te̍k-pia̍t hē ê goān, á-sī chòe kam-sim hiàn-ê, só͘ hiàn-tio̍h-ê tio̍h sûn-choân, bô hâ-chhû, chiah ōe tit-tio̍h chiap-la̍p.
<sup>22</sup> Chhiⁿ-mî ê, tio̍h-siong-ê, phòa-siùⁿ-ê, siⁿ-liû-ê, siⁿ-chhng-ê, siⁿ-sián-ê, chiah-ê lóng m̄-thang hiàn hō͘ Iâ-hô-hoa;  iā m̄-thang tī tôaⁿ-téng hiàn hō͘ Iâ-hô-hoa chòe hé-chè.
<sup>23</sup> Bô-lūn sī gû-káng á-sī iûⁿ-á, nā sī chi-thé ū ke á-sī ū kiám ê, hit-hō thang chòe kam-sim chè lâi hiàn;  chóng-sī ēng i lâi siā-goān chiū bōe tit-tio̍h chiap-la̍p.
<sup>24</sup> Gōa-sin sún-siong-ê, á-sī teh-chhùi-ê, á-sī phòa-li̍h-ê, á-sī iam-ê, m̄-thang hiàn-hō͘ Iâ-hô-hoa;  tī lín ê thó͘-tōe iā m̄-thang án-ni kiâⁿ.
<sup>25</sup> Chit hō ê mi̍h lín iā m̄-thang tùi gōa-kok lâng ê chhiú chiap-siū hiàn-chòe lín Siōng-tè ê chia̍h-mi̍h;  in-ūi chit hō mi̍h lóng ū húi-hoāi, ū hâ-chhû ê, bōe thang kā lín chiap-la̍p
<sup>26</sup> Iâ-hô-hoa hoan-hù Mô͘-se kóng,
<sup>27</sup> Gû, á-sī mî-iûⁿ, á-sī soaⁿ-iûⁿ í-keng siⁿ, chhit-ji̍t tè i ê bú, tùi tē-poeh ji̍t í-āu, thang chòe Iâ-hô-hoa hé-chè ê lé-mi̍h, tit-tio̍h chiap-la̍p.
<sup>28</sup> Bô-lūn gû-bú á-sī iûⁿ-bú, lí m̄-thang siâng-ji̍t thâi bú kap kiáⁿ.
<sup>29</sup> Lín hiàn siā-un-chè hō͘ Iâ-hô-hoa, tio̍h hiàn thang tit-tio̍h chiap-la̍p ê.
<sup>30</sup> Tio̍h chiū hit-ji̍t chia̍h i, m̄-thang lâu chi̍t-tiám-á kàu keh chá-khí;  Góa sī Iâ-hô-hoa.
<sup>31</sup> Só͘-í lín tio̍h siú Góa chiah ê kài-bēng lâi kiâⁿ i;  Góa sī Iâ-hô-hoa.
<sup>32</sup> Lín m̄-thang siat-to̍k Góa ê sèng-miâ;  in-ūi Góa tī Í-sek-lia̍t lâng ê tiong-kan, beh siū chun lâi chòe-sèng; Góa sī hō͘ lín chiâⁿ-sèng ê Iâ-hô-hoa,
<sup>33</sup> chhōa lín chhut Ai-ki̍p tōe,  chòe lín ê Siōng-tè ê;  Góa sī Iâ-hô-hoa.

</p></div></div><div class="p_outer"><div class="p_left"> <div class="chap">=== 利未記 · 第 23 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h吩咐以色列人kā伊講：耶和華ê節期，lín所tio̍h宣布做聖會ê，以下chiah-ê就是我ê節期。
<sup>3</sup> 六日tio̍h做工，第七日是大ê安歇日；tio̍h做聖會；lín一切ê工lóng m̄-thang做，tī lín一切khiā起ê所在；這是做耶和華ê聖日。
<sup>4</sup> 耶和華chiah-ê節期，就是聖會，lín到期所tio̍h宣布ê，就是chiah-ê。
<sup>5</sup> 正月十四日黃昏ê時，是耶和華ê逾越節。
<sup>6</sup> Chit月十五日是耶和華ê除酵節；lín tio̍h食無酵餅七日久。
<sup>7</sup> 頭一日tio̍h有聖會；lóng m̄-thang做甚麼苦工。
<sup>8</sup> 七日久tio̍h獻火祭hō͘耶和華；第七日是聖會，lóng m̄-thang做甚麼苦工。
<sup>9</sup> 耶和華吩咐摩西講：
<sup>10</sup> 你tio̍h吩咐以色列人kā in講：Lín到我賞賜lín ê地，收割五穀ê時，tio̍h將起頭熟ê五穀一綑，帶來hō͘祭司。
<sup>11</sup> 伊tio̍h用chit綑搖tī耶和華ê面前，hō͘ lín得tio̍h接納；祭司tio̍h tī安歇日ê隔日搖伊。
<sup>12</sup> 搖chit綑ê日，lín tio̍h將一隻未滿年無瑕疵ê綿羊káng-á，獻hō͘耶和華做燒祭。
<sup>13</sup> 相續獻ê素祭，就是調和油ê幼麵粉i-hoat十份ê兩份，做芳芳ê火祭獻hō͘耶和華；相續獻ê灌奠，tio̍h用酒一him ê四份一。
<sup>14</sup> 無論是餅，á是焙(pē)ê五穀，á是新ê sūi，lín lóng m̄-thang食，到lín帶禮物獻hō͘ lín ê上帝hit日chiah thang；這tī lín一切khiā起ê所在，做lín代代永遠ê例。
<sup>15</sup> Lín tio̍h tùi安歇日ê隔日，獻tiū-khún做搖祭；hit日為家己算-khit，滿七個安歇日，
<sup>16</sup> 到第七個安歇日ê隔日，lín tio̍h算五十日，koh tio̍h將sin ê素祭獻hō͘耶和華。
<sup>17</sup> Tio̍h tùi lín khiā起ê所在the̍h出幼ê麵粉i-hoat十份兩，chham酵，pek兩塊搖祭ê餅，做起頭熟ê物，獻hō͘耶和華。
<sup>18</sup> Koh tio̍h用未滿年無瑕疵ê羊á七隻，牛káng-á一隻，綿羊káng兩隻，kap hiah-ê餅相kap獻in做燒祭hō͘耶和華，kap in ê素祭，in ê灌奠，做芳芳ê火祭，獻hō͘耶和華。
<sup>19</sup> Lín tio̍h獻一隻山羊káng做贖罪祭，兩隻未滿年ê綿羊á做謝恩祭。
<sup>20</sup> 祭司tio̍h搖in，kap起頭熟ê麥ê餅，做搖祭tī耶和華ê面前，kap hit兩隻羊á；tio̍h分別in做聖，獻hō͘耶和華，來歸hō͘祭司。
<sup>21</sup> siâng hit日lín tio̍h宣布做lín ê聖會；lóng m̄-thang做甚麼苦工；這tī lín一切khiā起ê所在，做ta̍k世代永遠ê例。
<sup>22</sup> Lín收割田ê五穀，田ê角頭m̄-thang割到盡，ka-la̍uh-ê也m̄-thang拾；tio̍h留hō͘ sòng-hiong人kap出外ê拾；我是耶和華。
<sup>23</sup> 耶和華吩咐摩西講：
<sup>24</sup> 你tio̍h吩咐以色列人講：七月初一，lín tio̍h守做聖ê安歇日，tio̍h pûn號頭做記念；tio̍h做聖會。
<sup>25</sup> Lóng m̄-thang做甚麼苦工；tio̍h將火祭獻hō͘耶和華。
<sup>26</sup> 耶和華吩咐摩西講：
<sup>27</sup> 七月初十日是贖罪ê日；lín tio̍h守做聖會；koh tio̍h刻苦家己ê心；也tio̍h將火祭獻hō͘耶和華。
<sup>28</sup> siâng chit日lóng m̄-thang做甚麼工，因為是贖罪ê日；tī耶和華lín ê上帝ê面前kā lín贖罪。
<sup>29</sup> siâng chit日，見若無刻苦伊ê心ê，beh tùi百姓中受剪除。
<sup>30</sup> 見若tī chit日做甚麼工ê，我beh tùi百姓中除滅伊。
<sup>31</sup> Lín lóng m̄-thang做甚麼工；這tī lín一切khiā起ê所在，做lín ta̍k世代永遠ê例。
<sup>32</sup> Lín tio̍h守chit日做大ê安歇日；tī chit月ê初九日ê-hng，tùi hit-ê-hng到隔ê-hng，tio̍h守lín安歇日。
<sup>33</sup> 耶和華吩咐摩西講：
<sup>34</sup> 你tio̍h kā以色列人講：chit-ê七月十五日是搭寮á節，七日久kā耶和華守伊。
<sup>35</sup> 頭一日tio̍h有聖會，m̄-thang做甚麼苦工。
<sup>36</sup> Lín七日久tio̍h將火祭獻hō͘耶和華；第八日tio̍h守聖會，tio̍h將火祭獻hō͘耶和華；這是嚴肅會，lóng m̄-thang做甚麼苦工。
<sup>37</sup> 這是耶和華chiah-ê節；lín tio̍h宣布做聖會ê，tio̍h將火祭、燒祭、素祭，祭物，kap灌奠獻hō͘耶和華，koh照伊ê日期。
<sup>38</sup> 這是tī耶和華見安歇日以外，koh tī lín ê禮物以外，kap lín所下ê願以外，kap甘心獻ê以外，就是lín所獻hō͘耶和華ê。
<sup>39</sup> Koh tī七月十五日，lín已經收土產ê時，tio̍h守耶和華ê節七日久；頭一日做聖ê安歇，第八日也做聖ê安歇。
<sup>40</sup> 頭一日tio̍h挽好樹ê果子，kap棗樹ê枝，kap ām樹ê椏(oāiⁿ)，kap河邊ê柳，tī耶和華lín上帝ê面前歡喜七日久。
<sup>41</sup> ta̍k年七月間，lín tio̍h七日久kā耶和華守chit-ê節；這是lín ta̍k世代永遠ê例。
<sup>42</sup> Lín tio̍h tiàm tī草寮á內七日久；見若以色列本地人lóng tio̍h tiàm tī草寮á內。
<sup>43</sup> Thang hō͘ lín ta̍k代知我chhōa以色列人出埃及地 ê時，我hō͘ in tiàm tī草寮á內；我是耶和華lín ê上帝。
<sup>44</sup> 摩西就將耶和華ê節期傳hō͘以色列人。

</p></div><div class="p_right"><div class="chap">=== 利未記 · 第 23 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h hoan-hù Í-sek-lia̍t lâng kā i kóng, Iâ-hô-hoa ê choeh-kî, lín só͘ tio̍h soan-pò͘ chòe sèng-hōe ê, í-ē chiah-ê chiū-sī Góa ê choeh-kî.
<sup>3</sup> La̍k-ji̍t tio̍h chòe-kang, tē-chhit ji̍t sī tōa ê an-hioh-ji̍t;  tio̍h chòe sèng-hōe;  lín it-chhè ê kang lóng m̄-thang chòe, tī lín it-chhè khiā-khí ê só͘-chāi;  che sī chòe Iâ-hô-hoa ê sèng-ji̍t.
<sup>4</sup> Iâ-hô-hoa chiah ê choeh-kî, chiū-sī sèng-hōe, lín kàu-kî só͘ tio̍h soan-pò͘-ê, chiū-sī chiah-ê.
<sup>5</sup> Chiaⁿ-ge̍h cha̍p-sì-ji̍t hông-hun ê sî, sī Iâ-hô-hoa ê jû-oa̍t-choeh.
<sup>6</sup> Chit-ge̍h cha̍p-gō͘ ji̍t sī Iâ-hô-hoa ê tû-kàⁿ-choeh;  lín tio̍h chia̍h bô-kàⁿ-piáⁿ chhit-ji̍t kú.
<sup>7</sup> Thâu-chi̍t-ji̍t tio̍h ū sèng-hōe;  lóng m̄-thang chòe sím-mi̍h khó͘-kang.
<sup>8</sup> Chhit-ji̍t kú tio̍h hiàn hé-chè hō͘ Iâ-hô-hoa;  tē-chhit ji̍t sī sèng-hōe, lóng m̄-thang chòe sím-mi̍h khó͘-kang.
<sup>9</sup> Iâ-hô-hoa hoan-hù Mô͘-se kóng,
<sup>10</sup> Lí tio̍h hoan-hù Í-sek-lia̍t lâng kā in kóng, Lín kàu Góa siúⁿ-sù lín ê tōe, siu-koah ngó͘-kok ê sî, tio̍h chiong khí-thâu-se̍k ê ngó͘-kok chi̍t-khún, tòa-lâi hō͘ chè-si.
<sup>11</sup> I tio̍h ēng chit-khún iô tī Iâ-hô-hoa ê bīn-chêng, hō͘ lín tit-tio̍h chiap-la̍p;  chè-si tio̍h tī an-hioh-ji̍t ê keh-ji̍t iô i.
<sup>12</sup> Iô chit-khún ê ji̍t, lín tio̍h chiong chi̍t chiah bē-móa-nî bô hâ-chhû ê mî-iûⁿ-káng-á, hiàn hō͘ Iâ-hô-hoa chòe sio-chè.
<sup>13</sup> Saⁿ-sòa hiàn ê sò͘-chè, chiū-sī tiau-hô iû ê iù-mī-hún i-hoat cha̍p-hūn ê nn̄g-hūn, chòe phang-phang ê hé-chè hiàn-hō͘ Iâ-hô-hoa;  saⁿ-sòa hiàn ê koàn-tiān, tio̍h ēng chiú chi̍t-him ê sì-hūn chi̍t.
<sup>14</sup> Bô-lūn sī piáⁿ, á-sī pē ê ngó͘-kok, á-sī sin ê sūi, lín lóng m̄-thang chia̍h, kàu lín tòa lé-mi̍h hiàn-hō͘ lín ê Siōng-tè hit-ji̍t chiah thang;  che tī lín it-chhè khiā-khí ê só͘-chāi, chòe lín tāi-tāi éng-oán ê lē.
<sup>15</sup> Lín tio̍h tùi an-hioh-ji̍t ê keh-ji̍t, hiàn tiū-khún chòe iô-chè;  hit-ji̍t ūi ka-kī sǹg-khí, móa chhit ê an-hioh-ji̍t,
<sup>16</sup> kàu tē-chhit ê an-hioh-ji̍t ê keh-ji̍t, lín tio̍h sǹg gō͘-cha̍p-ji̍t, koh tio̍h chiong sin ê sò͘-chè hiàn-hō͘ Iâ-hô-hoa.
<sup>17</sup> Tio̍h tùi lín khiā-khí ê só͘-chāi the̍h-chhut iù ê mī-hún i-hoat cha̍p-hūn-nn̄g, chham kàⁿ, pek nn̄g tè iô-chè ê piáⁿ, chòe khí-thâu-se̍k ê mi̍h, hiàn hō͘ Iâ-hô-hoa.
<sup>18</sup> Koh tio̍h ēng bē-móa-nî bô hâ-chhû ê iûⁿ-á chhit-chiah, gû-káng-á chi̍t-chiah, mî-iûⁿ-káng nn̄g-chiah, kap hiah ê piáⁿ saⁿ-kap hiàn in chòe sio-chè hō͘ Iâ-hô-hoa, kap in ê sò͘-chè, in ê koàn-tiān, chòe phang-phang ê hé-chè, hiàn hō͘ Iâ-hô-hoa.
<sup>19</sup> Lín tio̍h hiàn chi̍t chiah soaⁿ-iûⁿ-káng chòe sio̍k-chōe-chè, nn̄g chiah bē-móa-nî ê mî-iûⁿ-á chòe siā-un-chè.
<sup>20</sup> Chè-si tio̍h iô in, kap khí-thâu-se̍k ê be̍h ê piáⁿ, chòe iô-chè tī Iâ-hô-hoa ê bīn-chêng, kap hí nn̄g chiah iûⁿ-á;  tio̍h hun-piat in chòe sèng, hiàn hō͘ Iâ-hô-hoa, lâi kui hō͘ chè-si.
<sup>21</sup> Siâng hit-ji̍t lín tio̍h soan-pò͘ chòe lín ê sèng-hōe;  lóng m̄-thang chòe sím-mi̍h khó͘-kang;  che tī lín it-chhè khiā-khí ê só͘-chāi, chòe ta̍k sè-tāi éng-oán ê lē.
<sup>22</sup> Lín siu-koah chhân ê ngó͘-kok, chhân ê kak-thâu m̄-thang koah kàu chīn, ka-la̍uh-ê iā m̄-thang khioh;  tio̍h lâu hō͘ sòng-hiong lâng kap chhut-gōa-ê khioh;  Góa sī Iâ-hô-hoa.
<sup>23</sup> Iâ-hô-hoa hoan-hù Mô͘-se kóng,
<sup>24</sup> Lí tio̍h hoan-hù Í-sek-lia̍t lâng kóng,  Chhit-ge̍h chhoe-it, lín tio̍h siú chòe sèng ê an-hioh-ji̍t, tio̍h pûn hō-thâu chòe kì-liām;  tio̍h chòe sèng-hōe.
<sup>25</sup> Lóng m̄-thang chòe sím-mi̍h khó͘-kang;  tio̍h chiong hé-chè hiàn hō͘ Iâ-hô-hoa.
<sup>26</sup> Iâ-hô-hoa hoan-hù Mô͘-se kóng,
<sup>27</sup> Chhit-ge̍h chhoe-cha̍p ji̍t sī sio̍k-chōe ê ji̍t;  lín tio̍h siú chòe sèng-hōe;  koh tio̍h khek-khó͘ ka-kī ê sim;  iā tio̍h chiong hé-chè hiàn hō͘ Iâ-hô-hoa.
<sup>28</sup> Siâng chit-ji̍t lóng m̄-thang chòe sím-mi̍h kang, in-ūi sī sio̍k-chōe ê ji̍t;  tī Iâ-hô-hoa lín ê Siōng-tè ê bīn-chêng kā lín sio̍k-chōe.
<sup>29</sup> Siâng chit-ji̍t, kìⁿ-nā bô khek-khó͘ i ê sim ê, beh tùi peh-sìⁿ-tiong siū chián-tû.
<sup>30</sup> Kìⁿ-nā tī chit-ji̍t chòe sím-mi̍h kang ê, Góa beh tùi peh-sìⁿ-tiong tû-bia̍t i.
<sup>31</sup> Lín lóng m̄-thang chòe sím-mi̍h kang;  che tī lín it-chhè khiā-khí ê só͘-chāi, chòe lín ta̍k sè-tāi éng-oán ê lē.
<sup>32</sup> Lín tio̍h siú chit-ji̍t chòe tōa ê an-hioh-ji̍t;  tī chit-ge̍h ê chhoe-káu ji̍t ê-hng, tùi hit ê-hng kàu keh ê-hng, tio̍h siú lín an-hioh-ji̍t.
<sup>33</sup> Iâ-hô-hoa hoan-hù Mô͘-se kóng,
<sup>34</sup> Lí tio̍h kā Í-sek-lia̍t lâng kóng, Chit ê chhit-ge̍h cha̍p-gō͘ ji̍t sī tah-liâu-á choeh, chhit-ji̍t kú kā Iâ-hô-hoa siú i.
<sup>35</sup> Thâu-chi̍t-ji̍t tio̍h ū sèng-hōe, m̄-thang chòe sím-mi̍h khó͘-kang.
<sup>36</sup> Lín chhit-ji̍t kú tio̍h chiong hé-chè hiàn-hō͘ Iâ-hô-hoa; tē-poeh ji̍t tio̍h siú sèng-hōe, tio̍h chiong hé-chè hiàn hō͘ Iâ-hô-hoa; che sī giâm-siok-hōe, lóng m̄-thang chòe sím-mi̍h khó͘-kang.
<sup>37</sup> Che sī Iâ-hô-hoa chiah ê choeh;  lín tio̍h soan-pò͘ chòe sèng-hōe ê, tio̍h chiong hé-chè, sio-chè, sò͘-chè, chè-mi̍h, kap koàn-tiān hiàn-hō͘ Iâ-hô-hoa, koh chiàu i ê ji̍t-kî.
<sup>38</sup> Che sī tī Iâ-hô-hoa kìⁿ an-hioh-ji̍t í-gōa, koh tī lín ê lé-mi̍h í-gōa, kap lín só͘ hē ê goān í-gōa, kap kam-sim hiàn-ê í-gōa, chiū-sī lín só͘ hiàn hō͘ Iâ-hô-hoa ê.
<sup>39</sup> Koh tī chhit-ge̍h cha̍p-gō͘ ji̍t, lín í-keng siu thó͘-sán ê sî, tio̍h siú Iâ-hô-hoa ê choeh chhit-ji̍t kú;  thâu-chi̍t ji̍t chòe sèng ê an-hioh, tē-poeh ji̍t iā chòe sèng ê an-hioh.
<sup>40</sup> Thâu-chi̍t-ji̍t tio̍h bán hó-chhiū ê ké-chí, kap chó-chhiū ê ki, kap ām-chhiū ê oāiⁿ, kap hô-piⁿ ê liú, tī Iâ-hô-hoa lín Siōng-tè ê bīn-chêng hoaⁿ-hí chhit-ji̍t kú.
<sup>41</sup> Ta̍k-nî chhit-ge̍h-kan, lín tio̍h chhit-ji̍t kú kā Iâ-hô-hoa siú chit ê choeh;  che sī lín ta̍k sè-tāi éng-oán ê lē.
<sup>42</sup> Lín tio̍h tiàm tī chháu-liâu-á-lāi chhit-ji̍t kú;  kìⁿ-nā Í-sek-lia̍t pún-tōe lâng lóng tio̍h tiàm tī chháu-liâu-á-lāi.
<sup>43</sup> Thang hō͘ lín ta̍k-tāi chai Góa chhōa Í-sek-lia̍t lâng chhut Ai-ki̍p tōe ê sî, Góa hō͘ in tiàm tī chháu-liâu-á-lāi;  Góa sī Iâ-hô-hoa lín ê Siōng-tè.
<sup>44</sup> Mô͘-se chiū chiong Iâ-hô-hoa ê choeh-kî thoân hō͘ Í-sek-lia̍t lâng.

</p></div></div><div class="p_outer"><div class="p_left"> <div class="chap">=== 利未記 · 第 24 章 ===</div><p>
<sup>1</sup> 耶和華吩咐摩西講：
<sup>2</sup> Tio̍h命令以色列人，用橄欖khoeh成清ê油，the̍h來hō͘你，thang點燈hō͘伊常常光。
<sup>3</sup> Tī會幕內法櫃ê帳籬外，亞倫tio̍h料理伊，tùi ê-hng到早起，常常tī耶和華ê面前；這是做lín代代永遠ê例。
<sup>4</sup> 伊tio̍h tī耶和華ê面前，常常料理chiah-ê燈tī清氣ê燈台頂。
<sup>5</sup> 你tio̍h the̍h幼ê麵粉，pek十二塊餅，每塊用i-hoat十份二。
<sup>6</sup> Tio̍h將餅排做兩chōa，每chōa六塊tī耶和華ê面前聖潔ê桌頂。
<sup>7</sup> Koh tio̍h用清氣ê乳香hē tī六chōa，kā餅做記號，就是做火祭獻hō͘耶和華。
<sup>8</sup> Ta̍k-ê安歇日，伊tio̍h常常排tī耶和華ê面前；這是為tio̍h以色列人做永遠ê約。
<sup>9</sup> chiah-ê餅tio̍h歸hō͘亞倫kap伊ê kiáⁿ孫，in tio̍h tī聖ê所在食伊；因為tī耶和華ê火祭中，chit-ê是至聖歸tī伊，做永遠ê例。
<sup>10</sup> 有一人伊ê老母是以色列人；伊ê老父是埃及人，出來行tī以色列人ê中間；chit-ê以色列婦人人ê kiáⁿ，kap一個以色列人tī營盤內冤家。
<sup>11</sup> Chit-ê以色列婦人人ê kiáⁿ褻瀆聖名，koh咒詛；就有人將伊帶到摩西hia；伊ê老母名叫Sī-lô-bi̍t，是Tàn ê支派，Tí-pek-lī ê cha-bó͘-kiáⁿ。
<sup>12</sup> In關伊tī拘留所，beh thèng候耶和華指示。
<sup>13</sup> 耶和華吩咐摩西講：
<sup>14</sup> Tio̍h將hit-ê咒詛ê人帶到營外，hō͘聽見ê人按手tī伊ê頭殼頂；全會眾人tio̍h用石頭tìm死伊。
<sup>15</sup> 你tio̍h吩咐以色列人講：見若咒詛伊ê上帝ê，tio̍h擔當伊ê罪。
<sup>16</sup> 人褻瀆耶和華ê名，tio̍h hō͘伊死；全會ê眾人tio̍h用石頭tìm死伊；不管是出外人，á是本地人，伊褻瀆耶和華ê名ê時，tio̍h hō͘伊死。
<sup>17</sup> 見若phah死人ê，的確tio̍h hō͘伊死。
<sup>18</sup> Phah死cheng-siⁿ ê，tio̍h賠伊，用命賠命。
<sup>19</sup> 人若hō͘伊ê厝邊受損傷，伊án-ni行，也tio̍h án-ni款待伊。
<sup>20</sup> 用傷賠傷，用目睭賠目睭，用嘴齒賠嘴齒，伊損傷人怎樣，也tio̍h án-ni辦伊。
<sup>21</sup> Phah死cheng-siⁿ ê，tio̍h賠伊；phah死人ê，的確tio̍h hō͘伊死。
<sup>22</sup> 不管是出外人，á是本地人，同一樣ê法律；因為我耶和華是lín ê上帝。
<sup>23</sup> 摩西就kā以色列人講：in就將hit-ê咒詛ê人帶到營外，用石頭tìm死；以色列人就照耶和華所命令摩西ê來行。

</p></div><div class="p_right"><div class="chap">=== 利未記 · 第 24 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Tio̍h bēng-lēng Í-sek-lia̍t lâng, ēng kaⁿ-ná khoeh-chiâⁿ chheng ê iû, the̍h lâi hō͘ lí, thang tiám-teng hō͘ i siông-siông kng.
<sup>3</sup> Tī hōe-bō͘-lāi hoat-kūi ê tiùⁿ-lî-gōa, A-lûn tio̍h liāu-lí i, tùi ê-hng kàu chá-khí, siông-siông tī Iâ-hô-hoa ê bīn-chêng;  che sī chòe lín tāi-tāi éng-oán ê lē.
<sup>4</sup> I tio̍h tī Iâ-hô-hoa ê bīn-chêng, siông-siông liāu-lí chiah ê teng tī chheng-khì ê teng-tâi-téng.
<sup>5</sup> Lí tio̍h the̍h iù ê mī-hún, pek cha̍p-jī tè piáⁿ, múi-tè ēng i-hoat cha̍p-hūn-nn̄g.
<sup>6</sup> Tio̍h chiong piáⁿ pâi chòe nn̄g-chōa, múi-chōa la̍k-tè tī Iâ-hô-hoa ê bīn-chêng sèng-kiat ê toh-téng.
<sup>7</sup> Koh tio̍h ēng chheng-khì ê jú-hiuⁿ hē tī ta̍k-chōa, kā piáⁿ chòe kì-hō, chiū-sī chòe hé-chè hiàn hō͘ Iâ-hô-hoa.
<sup>8</sup> Ta̍k ê an-hioh-ji̍t, i tio̍h siông-siông pâi tī Iâ-hô-hoa ê bīn-chêng;  che sī ūi-tio̍h Í-sek-lia̍t lâng chòe éng-oán ê iok.
<sup>9</sup> Chiah ê piáⁿ tio̍h kui hō͘ A-lûn kap i ê kiáⁿ-sun, in tio̍h tī sèng ê só͘-chāi chia̍h i;  in-ūi tī Iâ-hô-hoa ê hé-chè tiong, chit-ê sī chì-sèng kui tī i,  chòe éng-oán ê lē.
<sup>10</sup> Ū chi̍t-lâng i ê lāu-bú sī Í-sek-lia̍t lâng;  i ê lāu-pē sī Ai-ki̍p lâng, chhut-lâi kiâⁿ tī Í-sek-lia̍t lâng ê tiong-kan;  chit ê Í-sek-lia̍t hū-jîn-lâng ê kiáⁿ, kap chi̍t ê Í-sek-lia̍t lâng tī iâⁿ-pôaⁿ-lāi oan-ke.
<sup>11</sup> Chit ê Í-sek-lia̍t hū-jîn-lâng ê kiáⁿ siat-to̍k sèng miâ, koh chiù-chó͘;  chiū ū lâng chiong i tòa kàu Mô͘-se hia;  i ê lāu-bú miâ kiò Sī-lô-bi̍t, sī Tàn ê chi-phài, Tí-pek-lī ê cha-bó͘-kiáⁿ.
<sup>12</sup> In koaiⁿ i tī khu-liû-só͘, beh thèng-hāu Iâ-hô-hoa chí-sī.
<sup>13</sup> Iâ-hô-hoa hoan-hù Mô͘-se kóng,
<sup>14</sup> Tio̍h chiong hit ê chiù-chó͘ ê lâng tòa kàu iâⁿ-gōa, hō͘ thiaⁿ-kìⁿ ê lâng hōaⁿ-chhiú tī i ê thâu-khak-téng;  choân-hōe chèng-lâng tio̍h ēng chio̍h-thâu tìm-sí i.
<sup>15</sup> Lí tio̍h hoan-hù Í-sek-lia̍t lâng kóng, Kìⁿ-nā chiù-chó͘ i ê Siōng-tè ê, tio̍h tam-tng i ê chōe.
<sup>16</sup> Lâng siat-to̍k Iâ-hô-hoa ê miâ, tio̍h hō͘ i sí;  choân-hōe ê chèng-lâng tio̍h ēng chio̍h-thâu tìm-sí i;  put-koán sī chhut-gōa lâng, á-sī pún-tōe lâng, i siat-to̍k Iâ-hô-hoa ê miâ ê sî, tio̍h hō͘ i sí.
<sup>17</sup> Kìⁿ-nā phah-sí lâng ê, tek-khak tio̍h hō͘ i sí.
<sup>18</sup> Phah-sí cheng-siⁿ ê, tio̍h pê i, ēng miā pê miā.
<sup>19</sup> Lâng nā hō͘ i ê chhù-piⁿ siū sún-siong, i án-ni kiâⁿ, iā tio̍h án-ni khoán-thāi i.
<sup>20</sup> Ēng siong pê siong, ēng ba̍k-chiu pê ba̍k-chiu, ēng chhùi-khí pê chhùi-khí, i sún-siong lâng cháiⁿ-iūⁿ, iā tio̍h án-ni pān i.
<sup>21</sup> Phah-sí cheng-siⁿ ê, tio̍h pê i;  phah-sí lâng ê, tek-khak tio̍h hō͘ i sí.
<sup>22</sup> Put-koán sī chhut-gōa lâng, á-sī pún-tōe lâng, tâng chi̍t-iūⁿ ê hoat-lu̍t;  in-ūi Góa Iâ-hô-hoa sī lín ê Siōng-tè.
<sup>23</sup> Mô͘-se chiū kā Í-sek-lia̍t lâng kóng, in chiū chiong hit ê chiù-chó͘ ê lâng tòa kàu iâⁿ-gōa, ēng chio̍h-thâu tìm-sí;  Í-sek-lia̍t lâng chiū chiàu Iâ-hô-hoa só͘ bēng-lēng Mô͘-se ê lâi kiâⁿ.

</p></div></div><div class="p_outer"><div class="p_left"> <div class="chap">=== 利未記 · 第 25 章 ===</div><p>
<sup>1</sup> 耶和華tī西奈山吩咐摩西講：
<sup>2</sup> 你tio̍h吩咐以色列人kā in講：Lín到我賞賜lín hit-ê地ê時；地就tio̍h kā耶和華守安歇。
<sup>3</sup> 六年tio̍h種作你ê田園，六年久tio̍h芟割你ê葡萄園，收地ê出產。
<sup>4</sup> 到第七年，地 tio̍h守大ê安歇，就是kā耶和華守ê安歇，m̄-thang種作你ê田園，也m̄-thang san葡萄園。
<sup>5</sup> 收成了家己發ê五穀，m̄-thang收割，無過芟割ê葡萄樹，也m̄-thang挽葡萄；chit年是地 ê安歇年。
<sup>6</sup> 地tī安歇年所出ê beh hō͘ lín做食物；伊ê出產lóng beh hō͘你kap你ê奴僕，你ê女婢，你ê倩工人，以及寄腳tī你hia ê外人，
<sup>7</sup> kap你ê cheng-siⁿ，以及tī你ê地ê走獸做食物。
<sup>8</sup> 你tio̍h為家己算安歇年七個，就是七pái ê七年；chit七pái ê安歇年，對tī你是四十九年。
<sup>9</sup> Hit年七月初十日，你tio̍h四界pûn大聲ê哨角；tī贖罪ê日tio̍h全地pûn哨角。
<sup>10</sup> Lín tio̍h用第五十年做聖，tī遍地kā一切khiā起ê百姓宣布自由；chit年beh做lín ê禧年；lín ta̍k人tio̍h歸家己ê產業，ta̍k人tio̍h tò去伊ê本家。
<sup>11</sup> 第五十年beh做lín ê禧年，m̄-thang種作；地家己發ê，m̄-thang收割；無芟ê葡萄樹也m̄-thang挽伊。
<sup>12</sup> 因為這是禧年，lín tio̍h掠伊做聖；lín thang食地裡家己出ê土產。
<sup>13</sup> Chit-ê禧年，lín ta̍k人tio̍h tò去家己ê產業。
<sup>14</sup> Lín賣物hō͘厝邊，á是tùi厝邊買物，lín m̄-thang相刻虧。
<sup>15</sup> 你tio̍h照禧年後ê年限，tùi厝邊買，伊也tio̍h照收成ê年限賣 hō͘ lín。
<sup>16</sup> 照年限ê chōe，你tio̍h加添伊ê價錢，照年限ê少，你tio̍h減少伊ê價錢；因為伊照收成ê數額來賣hō͘ lín。
<sup>17</sup> Lín也m̄-thang相刻虧，獨獨tio̍h敬畏lín ê上帝；因為我是耶和華lín ê上帝。
<sup>18</sup> 所以lín tio̍h行我ê律例，守我ê法度來行伊；就thang tī hit-ê地安然khiā起。
<sup>19</sup> 地也beh出伊ê土產，lín就beh食飽，tī hit-ê地安然khiā起。
<sup>20</sup> Lín若講，看ah，chit-ê第七年阮無種作，也無收成土產，beh食甚麼ah?
<sup>21</sup> 我beh tī第六年命令我ê福氣hō͘ lín，地就生三年ê土產。
<sup>22</sup> 第八年lín tio̍h種作，也tio̍h食地ê出產，就是舊ê米糧；thèng候到第九年，hit年ê出產收來ê時，lín iáu-kú teh食舊ê米糧。
<sup>23</sup> 地m̄-thang永遠賣斷，因為地是我ê；lín tī我ê面前是出外人，是寄腳ê。
<sup>24</sup> Lín所得tio̍h做業ê全地，tio̍h准人贖回。
<sup>25</sup> 你ê兄弟若變做sòng-hiong，賣伊ê業kúi-nā份，伊ê至親tio̍h來，贖回伊ê兄弟所賣ê。
<sup>26</sup> 若無人thang kā伊贖回，伊本身koh成做好額，夠額能贖回，
<sup>27</sup> 伊就tio̍h算賣出地 ê年限，將所chhun-ê 還hit-ê買主，本身就thang復到伊ê產業。
<sup>28</sup> Hit-ê人若bōe-ōe為家己贖回，就所賣ê猶原存tī買主ê手，直到禧年；禧年已經到，產業tio̍h交出；hit人就復到伊ê業。
<sup>29</sup> 人若賣城內ê厝，賣了後一年thang贖回；一年ka-nn̂g也有贖回ê權。
<sup>30</sup> 若一年已經滿無贖回chit-ê城內ê厝，就定tio̍h永遠歸買主到ta̍k代；tī禧年也bōe得交出。
<sup>31</sup> 獨獨厝tī無城牆ê鄉庄，tio̍h看伊親像鄉下ê田一樣，thang贖回；到禧年，lóng tio̍h交出。
<sup>32</sup> 總是利未人ê城，就是in所得tio̍h做業ê城hit中間ê厝，利未人thang不管時來贖回。
<sup>33</sup> 若有人追利未人贖回厝宅，所賣ê厝tī所得tio̍h做業ê城，到禧年就tio̍h交出；因為利未人城內ê厝，是in tī以色列人中ê產業。
<sup>34</sup> 總是in ê城外郊野ê地，m̄-thang賣，因為是in永遠ê產業。
<sup>35</sup> 你ê兄弟變做sòng-hiong衰退tī你hia，你tio̍h補助伊，hō͘伊kap你相kap tòa，親像外人kap寄腳ê一樣。
<sup>36</sup> M̄-thang the̍h伊ê利息，也m̄-thang the̍h伊khah加；獨獨tio̍h敬畏你ê上帝，hō͘你ê兄弟kap你tòa。
<sup>37</sup> 你借伊錢m̄-thang kā伊the̍h利息，你借伊米糧也m̄-thang kā伊the̍h khah加。
<sup>38</sup> 我是耶和華lín ê上帝，bat chhōa lín出埃及地，為tio̍h beh賞賜lín迦南地，也beh做lín ê上帝。
<sup>39</sup> 你ê兄弟若變sòng-hiong tī你hia，將本身賣hō͘你，m̄-thang hō͘伊親像奴僕服事你。
<sup>40</sup> 伊tio̍h tī你hia親像做工人，kap寄腳ê一樣；tio̍h服事你直到禧年。
<sup>41</sup> Hit時伊beh離開你出去，kap伊ê kiáⁿ兒相kap tò去伊ê本家，復到伊祖公ê業。
<sup>42</sup> 因為in是我ê奴僕，是我所chhōa出埃及地 ê；m̄-thang 賣做奴僕。
<sup>43</sup> M̄-thang嚴嚴管轄伊，獨獨tio̍h敬畏你ê上帝。
<sup>44</sup> 論到你所beh有ê奴僕女婢，thang tùi四圍ê國中買來做奴僕女婢。
<sup>45</sup> Koh hiah-ê寄腳tī lín中間ê外人ê kiáⁿ兒，以及in kap lín tiàm hiah-ê家眷，tī lín ê地方所生ê，lín也thang tùi in中間買人；in beh做lín ê家業。
<sup>46</sup> Lín beh取in做業，留hō͘ kiáⁿ孫做家業；lín beh永遠tùi in中間取伊做奴僕；獨獨lín ê兄弟以色列人，lín m̄-thang嚴嚴相管轄。
<sup>47</sup> Tiàm tī lín hia ê外人，á是寄腳ê，若變做好額，你ê兄弟tī in hia變做sòng-hiong，將家己賣hō͘ lín中間ê外人，á是寄腳ê，á是外人ê家族。
<sup>48</sup> 賣了後thang贖回伊，伊ê兄弟ê一個thang贖回伊；
<sup>49</sup> 伯叔，á是伯叔ê kiáⁿ thang贖回伊，á是本家ê親人，也thang屬伊；伊本身若成做好額也thang家己屬。
<sup>50</sup> 伊tio̍h kap買主算賬，tùi賣家己hit年起，算到禧年，所賣ê價錢照年限ê chōe少，tio̍h照做工人ê年限kap伊算。
<sup>51</sup> 若所chhun ê年iáu-kú chōe，就tio̍h照hit-ê年限，tùi買伊ê價錢，伊tio̍h 還伊贖回ê價錢。
<sup>52</sup> 若到禧年chhun無幾年，tio̍h kap伊算；照hit-ê年限tio̍h還伊贖回價錢。
<sup>53</sup> 伊tio̍h kap伊tòa，親像年年雇倩ê做工人；買主m̄-thang嚴嚴管轄伊。
<sup>54</sup> 若無tī chiah-ê受屬，到禧年伊kap伊ê kiáⁿ兒lóng thang出去自由。
<sup>55</sup> 因為以色列人是我ê奴僕，是我chhōa出埃及地 ê；我是耶和華lín ê上帝。

</p></div><div class="p_right"><div class="chap">=== 利未記 · 第 25 章 ===</div><p>
<sup>1</sup> Iâ-hô-hoa tī Se-nái soaⁿ hoan-hù Mô͘-se kóng,
<sup>2</sup> Lí tio̍h hoan-hù Í-sek-lia̍t lâng kā in kóng, Lín kàu Góa siúⁿ-sù lín hit ê tōe ê sî; tōe chiū tio̍h kā Iâ-hô-hoa siú an-hioh.
<sup>3</sup> La̍k-nî tio̍h chèng-choh lí ê chhân-hn̂g, la̍k-nî kú tio̍h san-koah lí ê phû-tô-hn̂g, siu tōe ê chhut-sán.
<sup>4</sup> Kàu tē-chhit nî tōe tio̍h siú tōa ê an-hioh, chiū-sī kā Iâ-hô-hoa siú ê an-hioh, m̄-thang chèng-choh lí ê chhân-hn̂g, iā m̄-thang san phû-tô-hn̂g.
<sup>5</sup> Siu-sêng liáu ka-kī hoat ê gō͘-kak, m̄-thang siu-koah, bô kè san-koah ê phû-tô-chhiū, iā m̄-thang bán phû-tô;  chit-nî sī tōe ê an-hioh nî.
<sup>6</sup> Tōe tī an-hioh nî só͘-chhut-ê beh hō͘ lín chòe chia̍h-mi̍h;  i ê chhut-sán lóng beh hō͘ lí kap lí ê lô͘-po̍k, lí ê lú-pī, lí ê chhiàⁿ-kang-lâng, í-ki̍p kià-kha tī lí hia ê gōa-lâng,
<sup>7</sup> kap lí ê cheng-siⁿ, í-ki̍p tī lí ê tōe ê cháu-siù chòe chia̍h-mi̍h.
<sup>8</sup> Lí tio̍h ūi ka-kī sǹg an-hioh-nî chhit-ê, chiū-sī chhit-pái ê chhit-nî;  chit chhit-pái ê an-hioh-nî, tùi tī lí sī sì-cha̍p-káu nî.
<sup>9</sup> Hit-nî chhit-ge̍h chhoe-cha̍p ji̍t, lí tio̍h sì-kòe pûn tōa-siaⁿ ê sàu-kak;  tī sio̍k-chōe ê ji̍t tio̍h choân-tōe pûn sàu-kak.
<sup>10</sup> Lín tio̍h ēng tē gō͘-cha̍p nî chòe-sèng, tī piàn-tōe kā it-chhè khiā-khí ê peh-sìⁿ soan-pò͘ chū-iû;  chit-nî beh chòe lín ê hi-liân;  lín ta̍k lâng tio̍h kui ka-kī ê sán-gia̍p, ta̍k-lâng tio̍h tò-khì i ê pún-ke.
<sup>11</sup> Tē gō͘-cha̍p nî beh chòe lín ê hi-liân, m̄-thang chèng-choh;  tōe ka-kī hoat ê, m̄-thang siu-koah;  bô-san ê phû-tô-chhiū iā m̄-thang bán i.
<sup>12</sup> In-ūi che sī hi-liân, lín tio̍h lia̍h i chòe-sèng;  lín thang chia̍h tōe-ni̍h ka-kī chhut ê thó͘-sán.
<sup>13</sup> Chit ê hi-liân, lín ta̍k-lâng tio̍h tò-khì ka-kī ê sán-gia̍p.
<sup>14</sup> Lín bōe mi̍h hō͘ chhù-piⁿ, á-sī tùi chhù-piⁿ bóe mi̍h, lín m̄-thang saⁿ khek-khui.
<sup>15</sup> Lí tio̍h chiàu hi-liân-āu ê nî-hān, tùi chhù-piⁿ bóe, i iā tio̍h chiàu siu-sêng ê nî-hān bōe hō͘ lín.
<sup>16</sup> Chiàu nî-hān ê chōe, lí tio̍h ke-thiⁿ i ê kè-chîⁿ, chiàu nî-hān ê chió, lí tio̍h kiám-chió i ê kè-chîⁿ;  in-ūi i chiàu siu-sêng ê siàu-gia̍h lâi bōe hō͘ lín.
<sup>17</sup> Lín iā m̄-thang saⁿ khek-khui, to̍k-to̍k tio̍h kèng-ùi lín ê Siōng-tè;  in-ūi Góa sī Iâ-hô-hoa lín ê Siōng-tè.
<sup>18</sup> Só͘-í lín tio̍h kiâⁿ Góa ê lu̍t-lē, siú Góa ê hoat-tō͘ lâi kiâⁿ i;  chiū thang tī hit ê tōe an-jiân khiā-khí.
<sup>19</sup> Tōe iā beh chhut i ê thó͘-sán, lín chiū beh chia̍h-pá, tī hit ê tōe an-jiân khiā-khí.
<sup>20</sup> Lín nā kóng, Khòaⁿ ah, chit ê tē-chhit nî goán bô chèng-choh, iā bô siu-sêng thó͘-sán, beh chia̍h sím-mi̍h ah?
<sup>21</sup> Góa beh tī tē la̍k-nî bēng-lēng Góa ê hok-khì hō͘ lín, tōe chiū siⁿ saⁿ-nî ê thó͘-sán.
<sup>22</sup> Tē-poeh nî lín tio̍h chèng-choh, iā tio̍h chia̍h tōe ê chhut-sán, chiū-sī kū ê bí-niû;  thèng-hāu kàu tē-káu nî, hit-nî ê chhut-sán siu-lâi ê sî, lín iáu-kú teh chia̍h kū ê bí-niû.
<sup>23</sup> Tōe m̄-thang éng-oán bōe-tn̄g, in-ūi tōe sī Góa ê;  lín tī Góa ê bīn-chêng sī chhut-gōa lâng, sī kià-kha-ê.
<sup>24</sup> Lín só͘ tit-tio̍h chòe-gia̍p ê choân-tōe, tio̍h chún lâng sio̍k-hôe.
<sup>25</sup> Lí ê hiaⁿ-tī nā pìⁿ-chòe sòng-hiong, bōe i ê gia̍p kúi-nā hūn, i ê chì-chhin tio̍h lâi, sio̍k-hôe i ê hiaⁿ-tī só͘ bōe ê.
<sup>26</sup> Nā bô lâng thang kā i sio̍k-hôe, i pún-sin koh chiâⁿ chòe hó-gia̍h, kàu gia̍h ōe sio̍k-hôe,
<sup>27</sup> i chiū tio̍h sǹg bōe-chhut tōe ê nî-hān, chiong só͘-chhun-ê hêng hit ê bóe-chú, pún-sin chiū thang ho̍k-tò i ê sán-gia̍p.
<sup>28</sup> Hit ê lâng nā bōe-ōe ūi ka-kī sio̍k-hôe, chiū só͘-bōe ê iû-goân chûn tī bóe-chú ê chhiú, ti̍t-kàu hi-liân;  hi-liân í-keng kàu, sán-gia̍p tio̍h kau-chhut;  hit-lâng chiū ho̍k-tò i ê gia̍p.
<sup>29</sup> Lâng nā bōe siâⁿ-lāi ê chhù, bōe liáu-āu chi̍t-nî thang sio̍k-hôe; chi̍t-nî ka-nn̂g iā ū sio̍k-hôe ê koân.
<sup>30</sup> Nā chi̍t-nî í-keng móa bô sio̍k-hôe chit ê siâⁿ-lāi ê chhù, chiū tiāⁿ-tio̍h éng-oán kui bóe-chú kàu ta̍k-tāi;  tī hi-liân iā bōe-tit kau-chhut.
<sup>31</sup> To̍k-to̍k chhù tī bô siâⁿ-chhiûⁿ ê hiuⁿ-chng, tio̍h khòaⁿ i chhin-chhiūⁿ hiuⁿ-ē ê chhân chi̍t-iūⁿ, thang sio̍k-hôe;  kàu hi-liân, lóng tio̍h kau-chhut.
<sup>32</sup> Chóng-sī Lī-bī lâng ê siâⁿ, chiū-sī in só͘ tit-tio̍h chòe-gia̍p ê siâⁿ hit tiong-kan ê chhù, Lī-bī lâng thang put-koán-sî lâi sio̍k-hôe.
<sup>33</sup> Nā ū lâng tui Lī-bī lâng sio̍k-hôe chhù-the̍h, só͘ bōe ê chhù tī só͘ tit-tio̍h chòe-gia̍p ê siâⁿ, kàu hi-liân chiū tio̍h kau-chhut;  in-ūi Lī-bī lâng siâⁿ-lāi ê chhù, sī in tī Í-sek-lia̍t lâng tiong ê sán-gia̍p.
<sup>34</sup> Chóng-sī in ê siâⁿ-gōa kau-iá ê tōe, m̄-thang bōe, in-ūi sī in éng-oán ê sán-gia̍p.
<sup>35</sup> Lí ê hiaⁿ-tī pìⁿ-chòe sòng-hiong soe-thè tī lí hia, lí tio̍h pó͘-chō͘ i, hō͘ i kap lí saⁿ-kap tòa, chhin-chhiūⁿ gōa-lâng kap kià-kha-ê chi̍t-iūⁿ.
<sup>36</sup> M̄-thang the̍h i ê lī-sek, iā m̄-thang the̍h i khah-ke;  to̍k-to̍k tio̍h kèng-ùi lí ê Siōng-tè, hō͘ lí ê hiaⁿ-tī kap lí tòa.
<sup>37</sup> Lí chioh i chîⁿ m̄-thang kā i the̍h lī-sek, lí chioh i bí-niû iā m̄-thang kā i the̍h khah-ke.
<sup>38</sup> Góa sī Iâ-hô-hoa lín ê Siōng-tè, bat chhōa lín chhut Ai-ki̍p tōe, ūi-tio̍h beh siúⁿ-sù lín Ka-lâm tōe, iā beh chòe lín ê Siōng-tè.
<sup>39</sup> Lí ê hiaⁿ-tī nā pìⁿ sòng-hiong tī lí hia, chiong pún-sin bōe hō͘ lí, m̄-thang hō͘ i chhin-chhiūⁿ lô͘-po̍k ho̍k-sāi lí.
<sup>40</sup> I tio̍h tī lí hia chhin-chhiūⁿ chòe-kang lâng, kap kià-kha-ê chi̍t-iūⁿ;  tio̍h ho̍k-sāi lí ti̍t kàu hi-liân.
<sup>41</sup> Hit-sî i beh lī-khui lí chhut-khì, kap i ê kiáⁿ-jî saⁿ-kap tò-khì i ê pún-ke, ho̍k-tò i chó͘-kong ê gia̍p.
<sup>42</sup> In-ūi in sī Góa ê lô͘-po̍k, sī Góa só͘ chhōa-chhut Ai-ki̍p tōe ê;  m̄-thang bōe chòe lô͘-po̍k.
<sup>43</sup> M̄-thang giâm-giâm koán-hat i, to̍k-to̍k tio̍h kèng-ùi lí ê Siōng-tè.
<sup>44</sup> Lūn-kàu lí só͘ beh ū ê lô͘-po̍k lú-pī, thang tùi sì-ûi ê kok tiong bóe lâi chòe lô͘-po̍k lú-pī.
<sup>45</sup> Koh hiah ê kià-kha tī lín tiong-kan ê gōa-lâng ê kiáⁿ-jî, í-ki̍p in kap lín tiàm hiah ê ke-koàn, tī lín ê tōe-hng só͘-siⁿ-ê, lín iā thang tùi in tiong-kan bóe lâng;  in beh chòe lín ê ke-gia̍p.
<sup>46</sup> Lín beh chhú in chòe-gia̍p, lâu hō͘ kiáⁿ-sun chòe ke-gia̍p;  lín beh éng-oán tùi in tiong-kan chhú i chòe lô͘-po̍k;  to̍k-to̍k lín ê hiaⁿ-tī Í-sek-lia̍t lâng, lín m̄-thang giâm-giâm saⁿ koán-hat.
<sup>47</sup> Tiàm tī lín hia ê gōa-lâng, á-sī kià-kha-ê, nā pìⁿ-chòe hó-gia̍h, lí ê hiaⁿ-tī tī in hia pìⁿ-chòe sòng-hiong, chiong ka-kī bōe hō͘ lín tiong-kan ê gōa-lâng, á-sī kià-kha-ê, á-sī gōa-lâng ê ke-cho̍k.
<sup>48</sup> Bōe liáu-āu thang sio̍k-hôe i, i ê hiaⁿ-tī ê chi̍t-ê thang sio̍k-hôe i;
<sup>49</sup> peh-chek, á-sī peh-chek ê kiáⁿ thang sio̍k-hôe i, á-sī pún-ke ê chhin-lâng, iā thang sio̍k i;  i pún-sin nā chiâⁿ-chòe hó-gia̍h iā thang ka-kī sio̍k.
<sup>50</sup> I tio̍h kap bóe-chú sǹg-siàu, tùi bōe ka-kī hit-nî khí, sǹg kàu hi-liân, só͘ bōe ê ké-chîⁿ chiàu nî-hān ê chōe-chió, tio̍h chiàu chòe-kang lâng ê nî-hān kap i sǹg.
<sup>51</sup> Nā só͘ chhun ê nî iáu-kú chōe, chiū tio̍h chiàu hit ê nî-hān, tùi bóe-i ê kè-chîⁿ, i tio̍h hêng i sio̍k-hôe ê kè-chîⁿ.
<sup>52</sup> Nā kàu hi-liân chhun bô kúi-nî, tio̍h kap i sǹg; chiàu hit ê nî-hān tio̍h hêng i sio̍k-hôe kè-chîⁿ.
<sup>53</sup> I tio̍h kap i tòa, chhin-chhiūⁿ nî-nî kò͘-chhiàⁿ ê chòe-kang lâng;  bóe-chú m̄-thang giâm-giâm koán-hat i.
<sup>54</sup> Nā bô tī chiah-ê siū-sio̍k, kàu hi-liân i kap i ê kiáⁿ-jî lóng thang chhut-khì chū-iû.
<sup>55</sup> In-ūi Í-sek-lia̍t lâng sī Góa ê lô͘-po̍k, sī Góa chhōa-chhut Ai-ki̍p tōe ê;  Góa sī Iâ-hô-hoa lín ê Siōng-tè.

</p></div></div><div class="p_outer"><div class="p_left"> <div class="chap">=== 利未記 · 第 26 章 ===</div><p>
<sup>1</sup> Lín m̄-thang為本身做甚麼神佛，也m̄-thang chhāi雕刻ê偶像，á是柱像；也m̄-thang tī lín ê地界安置甚麼刻像ê石，跪拜伊；因為我是耶和華lín ê上帝。
<sup>2</sup> Lín tio̍h守我chiah-ê安歇，敬我ê聖所；我是耶和華。
<sup>3</sup> Lín若遵thàn我ê律例，守我ê誡命來行伊，
<sup>4</sup> 我就kā lín落及時ê 雨，地出伊ê土產，田野ê樹木結果子。
<sup>5</sup> Lín phah五穀beh phah到挽葡萄ê時；挽葡萄beh 挽到掖種ê時；koh lín beh食lín ê米糧到飽，tī lín ê土地安然khiā起。
<sup>6</sup> 我beh賞賜平安tī lín ê地；lín倒teh睏，無人phah驚lín；我beh tī lín ê地除去惡獸，刀劍也無經過lín ê地。
<sup>7</sup> Lín beh趕走對敵，in beh tī lín ê面前倒tī刀下。
<sup>8</sup> Lín五人beh趕走一百人，lín一百人beh趕走一萬人，對敵beh tī lín ê面前倒tī刀下。
<sup>9</sup> 我beh看顧lín，hō͘ lín生養真chōe，也beh kap lín建立我ê約。
<sup>10</sup> Lín beh食khǹg久久ê舊五穀，koh為tio̍h新ê，搬出舊ê。
<sup>11</sup> 我beh tī lín中間立我ê會幕，我ê心也無厭惡lín。
<sup>12</sup> 我beh行tī lín中間，我beh做lín ê上帝，lín beh做我ê百姓。
<sup>13</sup> 我是耶和華lín ê上帝，bat chhōa lín出埃及地，免得lín做in ê奴僕；我bat斬斷lín ê擔ê索，hō͘ lín挺身sin來行。
<sup>14</sup> Lín若m̄聽thàn我，m̄守我lóng總ê誡命，
<sup>15</sup> lín若棄sak我ê律例，心內厭惡我ê法度，致到無行我一切誡命，背我ê約，
<sup>16</sup> 我就beh án-ni款待lín；我定tio̍h beh hō͘ lín驚惶、siau瘦、熱病，目睭phah-pháiⁿ，心憂傷；lín beh空空掖種，因為lín ê對敵beh食伊。
<sup>17</sup> 我beh對lín變面，lín beh排陣tī對敵ê面前；怨恨lín-ê beh管轄lín；無人追趕，lín也beh逃走。
<sup>18</sup> Lín因為chiah-ê tāi-chì若iáu-kú m̄聽thàn我，我就beh為tio̍h lín ê罪加添七倍責罰lín。
<sup>19</sup> 我beh斷絕lín有勢力ê驕傲；koh beh hō͘ lìn ê天親像鐵，lín ê地親像銅。
<sup>20</sup> Lín出力tio̍h磨beh空空，因為lín ê地無出伊ê土產，地 ê樹木也無結伊ê果子。
<sup>21</sup> Lín行tāi-chì若kap我反對，m̄肯聽thàn我，我就beh照lín ê罪加添七倍降災禍hō͘ lín。
<sup>22</sup> 我beh差野獸到lín ê中間，咬食lín ê kiáⁿ兒，吞滅lín ê cheng-siⁿ，hō͘ lín ê人額減少，lín ê路拋荒。
<sup>23</sup> Lín因為chiah-ê iáu-kú無受責督來歸向我，行tāi-chì反對我，
<sup>24</sup> 我也beh行tāi-chì來反對lín；我本身beh因為lín ê罪，phah lín七倍重。
<sup>25</sup> 我koh beh hō͘刀劍臨到lín，報應lín背約ê罪；lín beh受圍困tī城內；我beh降瘟疫tī lín中間；也beh交lín tī對敵ê手。
<sup>26</sup> 我斷絕lín所óa靠ê米糧；hit時beh有十個婦人人tī一個爐kā lín pek餅，秤lín ê額ê食物hō͘ lín，lín beh食，也食bōe飽。
<sup>27</sup> Lín因為這一切ê事，若iáu-kú m̄聽thàn我，也行tāi-chì反對我，
<sup>28</sup> 我就beh發出大受氣，行tāi-chì反對lín；我本身因為lín ê罪，責罰lín七倍ê重。
<sup>29</sup> Koh lín beh食lín ê kiáⁿ ê肉；lín ê cha-bó͘-kiáⁿ ê肉lín也beh食。
<sup>30</sup> 我也beh毀壞lín ê山頭壇，剉lín ê日像，將lín ê身屍hiat tī lín ê偶像ê身上；我ê心也beh厭惡lín。
<sup>31</sup> 我beh hō͘ lín ê城拋荒，hō͘ lín chiah-ê聖所荒廢；我也無beh phīⁿ lín ê香料ê芳味。
<sup>32</sup> 我beh hō͘地荒廢；lín ê對敵khiā tī-hia ê，beh因為án-ni來gông-ngia̍h。
<sup>33</sup> 我beh四散lín tī列邦中；我也beh拔刀追趕lín；lín ê地beh荒廢，lín ê城beh拋荒。
<sup>34</sup> Lín tī對敵ê地khiā起ê時，lín ê地拋荒beh享受伊ê安歇；tī hit時地beh歇睏，享受伊ê安歇。
<sup>35</sup> 地拋荒jōa久，就beh得tio̍h安歇hiah-久；因為lín tiàm tī-hia ê日，lín chiah-ê安歇ê期伊無得tio̍h安歇。
<sup>36</sup> 論到lín所chhun ê人，我beh hō͘ in tī對敵ê地，心驚到暈去；樹葉hō͘風吹振動ê聲追趕in，in beh逃閃，ná親像逃閃刀劍ê；無人追趕伊，也beh跋倒。
<sup>37</sup> 無人追趕ê時，in beh大家相khoeh跋倒，親像tī刀劍ê頭前；lín tī對敵ê面前也khiā bōe tiâu。
<sup>38</sup> Lín beh滅無tī列邦中，對敵ê地beh吞食lín。
<sup>39</sup> Lín所chhun ê人beh tī對敵ê地，因為家己ê罪來消無；也因為祖公ê罪kap in平平消無。
<sup>40</sup> In beh認家己ê罪，kap in祖公ê罪，就是in所干犯我ê罪，koh認家己行tāi-chì反對我；
<sup>41</sup> 所以我行tāi-chì反對in，帶in到對敵ê地；hit時in無受割禮ê心，若有謙卑，甘願受罪ê刑罰，
<sup>42</sup> 我beh記念我kap雅各所立ê約，我beh記念我kap以撒所立ê約，我kap亞伯拉罕所立ê約，我也beh記念chit-ê地。
<sup>43</sup> Hit-ê地hō͘ in離開，得tio̍h享受伊ê安歇，tī伊拋荒，in無tī-teh ê時，koh in甘願受罪ê刑罰，因為in棄sak我ê法度，心內厭惡我ê律例；
<sup>44</sup> 雖然án-ni，in tī對敵ê地ê時，我iáu-kú無棄sak in，也無厭惡in，來一盡滅in，致到背我kap in所立ê約；因為我是耶和華in ê上帝。
<sup>45</sup> 我也beh為tio̍h in ê緣故，記念我kap in ê祖公所立ê約，就是我tī異邦-人ê面前chhōa in出埃及地 ê，beh做in ê上帝ê；我是耶和華。
<sup>46</sup> Chiah-ê律例，法度，教示，就是耶和華tī伊本身kap以色列人ê中間，tī西奈山，託摩西所立ê。

</p></div><div class="p_right"><div class="chap">=== 利未記 · 第 26 章 ===</div><p>
<sup>1</sup> Lín m̄-thang ūi pún-sin chòe sím-mi̍h sîn-pu̍t, iā m̄-thang chhāi tiau-khek ê ngó͘-siōng, á-sī thiāu-siōng;  iā m̄-thang tī lín ê tōe-kài an-tì sím-mi̍h khek-siōng ê chio̍h, kūi-pài i;  in-ūi Góa sī Iâ-hô-hoa lín ê Siōng-tè.
<sup>2</sup> Lín tio̍h siú Góa chiah ê an-hioh, kèng Góa ê sèng-só͘;  Góa sī Iâ-hô-hoa.
<sup>3</sup> Lín nā chun-thàn Góa ê lu̍t-lē, siú Góa ê kài-bēng lâi kiâⁿ i,
<sup>4</sup> Góa chiū kā lín lo̍h ki̍p-sî ê hō͘, tōe chhut i ê thó͘-sán, chhân-iá ê chhiū-ba̍k kiat ké-chí.
<sup>5</sup> Lín phah gō͘-kak beh phah kàu bán phû-tô ê sî;  bán phû-tô beh bán kàu iā-chéng ê sî;  koh lín beh chia̍h lín ê bí-niû kàu pá, tī lín ê thó͘-tōe an-jiân khiā-khí.
<sup>6</sup> Góa beh siúⁿ-sù pêng-an tī lín ê tōe;  lín tó-teh khùn, bô lâng phah-kiaⁿ lín;  Góa beh tī lín ê tōe tû-khì ok-siù, to-kiàm iā bô keng-kè lín ê tōe.
<sup>7</sup> Lín beh kóaⁿ-cháu tùi-te̍k, in beh tī lín ê bīn-chêng tó tī to-ē.
<sup>8</sup> Lín gō͘ lâng beh kóaⁿ-cháu chi̍t-pah lâng, lín chi̍t-pah lâng beh kóaⁿ-cháu chi̍t-bān lâng, tùi-te̍k beh tī lín ê bīn-chêng tó tī to-ē.
<sup>9</sup> Góa beh khòaⁿ-kò͘ lín, hō͘ lín seng-ióng chin-chōe, iā beh kap lín kiàn-li̍p Góa ê iok.
<sup>10</sup> Lín beh chia̍h khǹg kú-kú ê kū ngó͘-kok, koh ūi-tio̍h sin ê, poaⁿ-chhut kū-ê.
<sup>11</sup> Góa beh tī lín tiong-kan li̍p Góa ê hōe-bō͘, Góa ê sim iā bô iàm-ò͘ⁿ lín.
<sup>12</sup> Góa beh kiâⁿ tī lín tiong-kan, Góa beh chòe lín ê Siōng-tè, lín beh chòe Góa ê peh-sìⁿ.
<sup>13</sup> Góa sī Iâ-hô-hoa lín ê Siōng-tè, bat chhōa lín chhut Ai-ki̍p tōe, bián-tit lín chòe in ê lô͘-po̍k;  Góa bat chām-tn̄g lín ê taⁿ ê soh, hō͘ lín théng-sin lâi kiâⁿ.
<sup>14</sup> Lín nā m̄ thiaⁿ-thàn Góa, m̄ siú Góa lóng-chóng ê kài-bēng,
<sup>15</sup> lín nā khì-sak Góa ê lu̍t-lē, sim-lāi iàm-ò͘ⁿ Góa ê hoat-tō͘, tì-kàu bô kiâⁿ Góa it-chhè kài-bēng, pōe Góa ê iok,
<sup>16</sup> Góa chiū beh án-ni khoán-thāi lín;  Góa tiāⁿ-tio̍h beh hō͘ lín kiaⁿ-hiâⁿ, siau-sán, jia̍t-pīⁿ, ba̍k-chiu phah-pháiⁿ, sim iu-siong;  lín beh khang-khang iā-chéng, in-ūi lín ê tùi-te̍k beh chia̍h i.
<sup>17</sup> Góa beh tùi lín pìⁿ-bīn, lín beh pāi-tīn tī tùi-te̍k ê bīn-chêng; oàn-hūn lín-ê beh koán-hat lín;  bô lâng tui-kóaⁿ, lín iā beh tô-cháu.
<sup>18</sup> Lín in-ūi chiah ê tāi-chì nā iáu-kú m̄-thiaⁿ-thàn Góa, Góa chiū beh ūi-tio̍h lín ê chōe ke-thiⁿ chhit-pē chek-hoa̍t lín.
<sup>19</sup> Góa beh toān-choa̍t lín ū sè-le̍k ê kiau-ngō͘;  koh beh hō͘ lìn ê thiⁿ chhin-chhiūⁿ thih, lín ê tōe chhin-chhiūⁿ tâng.
<sup>20</sup> Lín chhut-la̍t tio̍h-bôa beh khang-khang, in-ūi lín ê tōe bô chhut i ê thó͘-sán, tōe ê chhiū-ba̍k iā bô kiat i ê ké-chí.
<sup>21</sup> Lín kiâⁿ tāi-chì nā kap Góa hoán-tùi, m̄-khéng thiaⁿ-thàn Góa, Góa chiū beh chiàu lín ê chōe ke-thiⁿ chhit-pē kàng chai-ē hō͘ lín.
<sup>22</sup> Góa beh chhe iá-siù kàu lín ê tiong-kan, kā-chia̍h lín ê kiáⁿ-jî, thun-bia̍t lín ê cheng-siⁿ, hō͘ lín ê lâng-gia̍h kiám-chió, lín ê lō͘ pha-hng.
<sup>23</sup> Lín in-ūi chiah-ê iáu-kú bô siū chek-tok lâi kui-ǹg Góa, kiâⁿ tāi-chì hoán-tùi Góa,
<sup>24</sup> Góa iā beh kiâⁿ tāi-chì lâi hoán-tùi lín;  Góa pún-sin beh in-ūi lín ê chōe, phah lín chhit-pē tāng.
<sup>25</sup> Góa koh beh hō͘ to-kiàm lîm-kàu lín, pò-èng lín pōe-iok ê chōe;  lín beh siū ûi-khùn tī siâⁿ-lāi;  Góa beh kàng un-e̍k tī lín tiong-kan;  iā beh kau lín tī tùi-te̍k ê chhiú.
<sup>26</sup> Góa toān-choa̍t lín só͘ óa-khò ê bí-niû;  hit-sî beh ū cha̍p ê hū-jîn-lâng tī chi̍t ê lô͘ kā lín pek-piáⁿ, chhìn lín ê gia̍h ê chia̍h-mi̍h hō͘ lín, lín beh chia̍h, iā chia̍h bōe pá.
<sup>27</sup> Lín in-ūi che it-chhè ê sū, nā iáu-kú m̄ thiaⁿ-thàn Góa, iā kiâⁿ tāi-chì hoán-tùi Góa,
<sup>28</sup> Góa chiū beh hoat-chhut tōa siū-khì, kiâⁿ tāi-chì hoán-tùi lín;  Góa pún-sin in-ūi lín ê chōe, chek-hoa̍t lín chhit-pē ê tāng.
<sup>29</sup> Koh lín beh chia̍h lín ê kiáⁿ ê bah;  lín ê cha-bó͘-kiáⁿ ê bah lín iā beh chia̍h.
<sup>30</sup> Góa iā beh húi-hoāi lín ê soaⁿ-thâu-tôaⁿ, chhò lín ê ji̍t-siōng, chiong lín ê sin-si hiat tī lín ê ngó͘-siōng ê sin-chiūⁿ;  Góa ê sim iā beh iàm-ò͘ⁿ lín.
<sup>31</sup> Góa beh hō͘ lín ê siâⁿ pha-hng, hō͘ lín chiah ê sèng-só͘ hong-hòe;  Góa iā bô beh phīⁿ lín ê hiuⁿ-liāu ê phang-bī.
<sup>32</sup> Góa beh hō͘ tōe hong-hòe;  lín ê tùi-te̍k khiā tī-hia ê, beh in-ūi án-ni lâi gông-ngia̍h.
<sup>33</sup> Góa beh sì-sòaⁿ lín tī lia̍t-pang tiong;  Góa iā beh pu̍ih to tui-kóaⁿ lín;  lín ê tōe beh hong-hòe, lín ê siâⁿ beh pha-hng.
<sup>34</sup> Lín tī tùi-te̍k ê tōe khiā-khí ê sî, lín ê tōe pha-hng beh hióng-siū i ê an-hioh;  tī hit-sî tōe beh hioh-khùn, hióng-siū i ê an-hioh.
<sup>35</sup> Tōe pha-hng jōa-kú, chiū beh tit-tio̍h an-hioh hiah-kú;  in-ūi lín tiàm tī-hia ê ji̍t, lín chiah ê an-hioh ê kî i bô tit-tio̍h an-hioh.
<sup>36</sup> Lūn-kàu lín só͘ chhun ê lâng, Góa beh hō͘ in tī tùi-te̍k ê tōe, sim kiaⁿ kàu hūn-khì;  chhiū-hio̍h hō͘ hong chhe tín-tāng ê siaⁿ tui-kóaⁿ in, in beh tô-siám, ná chhin-chhiūⁿ tô-siám to-kiàm ê;  bô lâng tui-kóaⁿ i, iā beh poa̍h-tó.
<sup>37</sup> Bô lâng tui-kóaⁿ ê sî, in beh tāi-ke saⁿ-khoeh poa̍h-tó, chhin-chhiūⁿ tī to-kiàm ê thâu-chêng;  lín tī tùi-te̍k ê bīn-chêng iā khiā bōe tiâu.
<sup>38</sup> Lín beh bia̍t-bô tī lia̍t-pang-tiong, tùi-te̍k ê tōe beh thun-chia̍h lín.
<sup>39</sup> Lín só͘ chhun ê lâng beh tī tùi-te̍k ê tōe, in-ūi ka-kī ê chōe lâi siau-bô;  iā in-ūi chó͘-kong ê chōe kap in pîⁿ-pîⁿ siau-bô.
<sup>40</sup> In beh jīn ka-kī ê chōe, kap in chó͘-kong ê chōe, chiū-sī in só͘ kan-hoān Góa ê chōe, koh jīn ka-kī kiâⁿ tāi-chì hoán-tùi Góa;
<sup>41</sup> só͘-í Góa kiâⁿ tāi-chì hoán-tùi in, tòa in kàu tùi-te̍k ê tōe;  hit-sî in bô siū kat-lé ê sim, nā ū khiam-pi, kam-goān siū chōe ê hêng-hoa̍t,
<sup>42</sup> Góa beh kì-liām Góa kap Ngá-kok só͘ li̍p ê iok, Góa beh kì-liām Góa kap Í-sat só͘ li̍p ê iok, Góa kap A-pek-la̍h-hán só͘ li̍p ê iok,  Góa iā beh kì-liām chit ê tōe.
<sup>43</sup> Hit ê tōe hō͘ in lī-khui, tit-tio̍h hióng-siū i ê an-hioh, tī i pha-hng, in bô tī-teh ê sî, koh in kam-goān siū chōe ê hêng-hoa̍t, in-ūi in khì-sak Góa ê hoat-tō͘, sim-lāi iàm-ò͘ⁿ Góa ê lu̍t-lē;
<sup>44</sup> sui-jiân án-ni, in tī tùi-te̍k ê tōe ê sî, Góa iáu-kú bô khì-sak in, iā bô iàm-ò͘ⁿ in, lâi it-chīn bia̍t in, tì-kàu pōe Góa kap in só͘ li̍p ê iok;  in-ūi Góa sī Iâ-hô-hoa in ê Siōng-tè.
<sup>45</sup> Góa iā beh ūi-tio̍h in ê iân-kò͘, kì-liām Góa kap in ê chó͘-kong só͘ li̍p ê iok, chiū-sī Góa tī īⁿ-pang-lâng ê bīn-chêng chhōa in chhut Ai-ki̍p tōe ê, beh chòe in ê Siōng-tè-ê;  Góa sī Iâ-hô-hoa.
<sup>46</sup> Chiah ê lu̍t-lē, hoat-tō͘, kà-sī, chiū-sī Iâ-hô-hoa tī I pún-sin kap Í-sek-lia̍t lâng ê tiong-kan, tī Se-nái soaⁿ, thok Mô͘-se só͘ li̍p ê.

</p></div></div><div class="p_outer"><div class="p_left"> <div class="chap">=== 利未記 · 第 27 章 ===</div><p>
<sup>1</sup> 耶和華吩咐摩西講：
<sup>2</sup> 你tio̍h吩咐以色列人講：用人下特別ê願，tio̍h照你所估ê身價歸hō͘耶和華。
<sup>3</sup> 你所估ê價，ta-po͘人tùi二十歲到六十歲，tio̍h估伊ê價銀五十sià-khek-le̍k，照聖所ê sià-khek-le̍k。
<sup>4</sup> 若是cha-bó͘人，你tio̍h估伊ê價三十sià-khek-le̍k。
<sup>5</sup> 若是tùi五歲到二十歲，ta-po͘-ê你tio̍h估伊ê價二十sià-khek-le̍k；cha-bó͘人估十sià-khek-le̍k。
<sup>6</sup> 若是tùi滿月到五歲，ta-po͘-ê你tio̍h估價銀五sià-khek-le̍k，cha-bó͘-ê tio̍h估價銀三sià-khek-le̍k。
<sup>7</sup> 若是tùi六十歲以上，ta-po͘人你tio̍h估價銀十五sià-khek-le̍k，cha-bó͘人十sià-khek-le̍k。
<sup>8</sup> Hit人若sòng-hiong，bōe照你所估ê價，就tio̍h hō͘伊khiā tī祭司ê面前，祭司tio̍h估伊；照下願ê人ê氣力，祭司tio̍h估伊。
<sup>9</sup> 若是cheng-siⁿ，就是人獻hō͘耶和華做禮物ê，lóng tio̍h分別伊做聖。
<sup>10</sup> 人m̄-thang改換，也m̄-thang對換，或是用好ê換pháiⁿ-ê，á是用pháiⁿ-ê 換好ê；若用cheng-siⁿ對換cheng-siⁿ，所下ê kap所換ê lóng tio̍h分別伊做聖。
<sup>11</sup> 若無清氣ê cheng-siⁿ，人所m̄-thang獻hō͘耶和華做禮物ê，就tio̍h hō͘ cheng-siⁿ khiā tī祭司ê面前；
<sup>12</sup> 祭司就tio̍h估伊ê價；cheng-siⁿ是好是pháiⁿ，你祭司所估ê án-ni就是。
<sup>13</sup> 伊若一定beh贖回，就tio̍h tī你所估ê價錢以外，加添五份ê一份。
<sup>14</sup> 人用厝分別做聖，歸hō͘耶和華，祭司就tio̍h估伊ê價，厝是好是pháiⁿ；祭司所估ê價，照án-ni定tio̍h。
<sup>15</sup> 分別伊ê厝做聖ê，若beh贖回，就tio̍h tī你所估ê價銀以外，加添五份ê一份；厝照舊歸伊。
<sup>16</sup> 人若tùi伊ê業ê地分別一份做聖歸hō͘耶和華，你tio̍h照伊掖種ê chōe少估伊ê價；若也大麥一hō-mûi-jíⁿ，價銀tio̍h五十sià-khek-le̍k。
<sup>17</sup> 伊若tùi禧年乞將地分別做聖，就tio̍h照你所估ê價錢來定tio̍h。
<sup>18</sup> 設使伊tī禧年以後將地分別做聖，祭司就tio̍h tùi hit-tia̍p到禧年所chhun ê年額，算伊ê價錢；也tio̍h tùi你所估ê，來減少伊。
<sup>19</sup> 分別伊ê地做聖ê，若一定beh贖回，伊就tio̍h tī你所估ê價錢以外，加添五份ê一份；地就定tio̍h歸伊。
<sup>20</sup> 伊若m̄贖回hit-ê地，á是將地賣hō͘別人，就bōe能koh贖得。
<sup>21</sup> Hit-ê地到禧年ê時已經交出，tio̍h做聖歸hō͘耶和華，親像永遠獻ê地一樣，tio̍h歸hō͘祭司做業。
<sup>22</sup> 伊若將所買ê一塊地，m̄是伊產業ê地，分別做聖歸hō͘耶和華；
<sup>23</sup> 祭司就tio̍h用你所估ê價錢kā伊推算到禧年；hit日伊tio̍h the̍h出你所估ê價錢做聖，歸hō͘耶和華。
<sup>24</sup> 禧年已經到，hit-ê地tio̍h歸賣主，就是hit-ê承接業ê原主。
<sup>25</sup> 見若你所估ê價銀，lóng tio̍h照聖所ê sià-khek-le̍k；二十kùi-la̍h做一sià-khek-le̍k。
<sup>26</sup> 獨獨cheng-siⁿ ê中間頭水生ê，無論是牛是羊，已經歸耶和華做頭水生ê，人m̄-thang koh分別伊做聖，因為這本是耶和華ê。
<sup>27</sup> 若是無清氣ê cheng-siⁿ所生ê，就tio̍h照你所估ê價，加五份一來贖回伊；若m̄贖回，就tio̍h照你所估ê價來賣。
<sup>28</sup> 獨獨一切永遠獻ê，就是人tùi伊所有ê永遠獻hō͘耶和華，無論是人，是cheng-siⁿ，á是伊產業ê地，lóng m̄-thang賣，也m̄-thang贖回；伊永遠獻ê是至聖，歸hō͘耶和華。
<sup>29</sup> 見若永遠獻ê就是tùi人ê中間永遠獻，lóng m̄-thang贖；伊的確tio̍h受死。
<sup>30</sup> 見若地上所有ê，無論是土產，á是樹頂ê果子，十份ê一份是耶和華ê，做聖歸hō͘耶和華。
<sup>31</sup> 人若beh贖回chit-ê十份一ê甚麼物，就tio̍h加五份ê一份。
<sup>32</sup> 見若牛群，羊群ê十份一，經過柺á下ê，每第十隻tio̍h做聖歸hō͘耶和華。
<sup>33</sup> 無管伊是好pháiⁿ，m̄-thang對換；若beh對換，就所對換ê kap本然ê cheng-siⁿ，lóng tio̍h做聖，bōe贖得。
<sup>34</sup> 這就是耶和華tī西奈山為tio̍h以色列人所命令摩西chiah-ê命令。

</p></div><div class="p_right"><div class="chap">=== 利未記 · 第 27 章 ===</div><p>
<sup>1</sup> Iâ-hô-hoa hoan-hù Mô͘-se kóng,
<sup>2</sup> Lí tio̍h hoan-hù Í-sek-lia̍t lâng kóng, Ēng lâng hē te̍k-pia̍t ê goān, tio̍h chiàu lí só͘ kó͘ ê sin-kè kui hō͘ Iâ-hô-hoa.
<sup>3</sup> Lí só͘ kó͘ ê kè, ta-po͘-lâng tùi jī-cha̍p hè kàu la̍k-cha̍p hè, tio̍h kó͘ i ê kè-gûn gō͘-cha̍p sià-khek-le̍k, chiàu sèng-só͘ ê sià-khek-le̍k.
<sup>4</sup> Nā sī cha-bó͘-lâng, lí tio̍h kó͘ i ê kè saⁿ-cha̍p sià-khek-le̍k.
<sup>5</sup> Nā sī tùi gō͘-hè kàu jī-cha̍p hè, ta-po͘-ê lí tio̍h kó͘ i ê kè jī-cha̍p sià-khek-le̍k;  cha-bó͘-lâng kó͘ cha̍p sià-khek-le̍k.
<sup>6</sup> Nā sī tùi móa-ge̍h kàu gō͘-hè, ta-po͘-ê lí tio̍h kó͘ kè-gûn gō͘ sià-khek-le̍k, cha-bó͘-ê tio̍h kó͘ kè-gûn saⁿ sià-khek-le̍k.
<sup>7</sup> Nā sī tùi la̍k-cha̍p hè í-chiūⁿ, ta-po͘-lâng lí tio̍h kó͘ kè-gûn cha̍p-gō͘ sià-khek-le̍k, cha-bó͘-lâng cha̍p sià-khek-le̍k.
<sup>8</sup> Hit-lâng nā sòng-hiong, bōe chiàu lí só͘ kó͘ ê kè, chiū tio̍h hō͘ i khiā tī chè-si ê bīn-chêng, chè-si tio̍h kó͘ i;  chiàu hē-goān ê lâng ê khùi-la̍t, chè-si tio̍h kó͘ i.
<sup>9</sup> Nā sī cheng-siⁿ, chiū-sī lâng hiàn hō͘ Iâ-hô-hoa chòe lé-mi̍h ê, lóng tio̍h hun-piat i chòe-sèng.
<sup>10</sup> Lâng m̄-thang kóe-ōaⁿ, iā m̄-thang tùi-ōaⁿ, he̍k-sī ēng hó-ê ōaⁿ pháiⁿ-ê, á-sī ēng pháiⁿ-ê ōaⁿ hó-ê;  nā ēng cheng-siⁿ tùi-ōaⁿ cheng-siⁿ, só͘ hē ê kap só͘ ōaⁿ ê lóng tio̍h hun-piat i chòe-sèng.
<sup>11</sup> Nā bô chheng-khì ê cheng-siⁿ, lâng só͘ m̄-thang  hiàn-hō͘ Iâ-hô-hoa chòe lé-mi̍h ê, chiū tio̍h hō͘ cheng-siⁿ khiā tī chè-si ê bīn-chêng;
<sup>12</sup> chè-si chiū tio̍h kó͘ i ê kè;  cheng-siⁿ sī hó sī pháiⁿ, lí chè-si só͘-kó͘-ê án-ni chiū-sī.
<sup>13</sup> I nā it-tēng beh sio̍k-hôe, chiū tio̍h tī lí só͘ kó͘ ê kè-chîⁿ í-gōa, ke-thiⁿ gō͘-hūn ê chi̍t-hūn.
<sup>14</sup> Lâng ēng chhù hun-piat chòe-sèng, kui hō͘ Iâ-hô-hoa, chè-si chiū tio̍h kó͘ i ê kè, chhù sī hó sī pháiⁿ; chè-si só͘ kó͘ ê kè, chiàu án-ni tiāⁿ-tio̍h.
<sup>15</sup> Hun-piat i ê chhù chòe-sèng ê, nā beh sio̍k-hôe, chiū tio̍h tī lí só͘ kó͘ ê kè-gûn í-gōa, ke-thiⁿ gō͘-hūn ê chi̍t-hūn;  chhù chiàu-kū kui i.
<sup>16</sup> Lâng nā tùi i ê gia̍p ê tōe hun-piat chi̍t-hūn chòe-sèng kui hō͘ Iâ-hô-hoa, lí tio̍h chiàu i iā-chéng ê chōe-chió kó͘ i ê kè;  nā iā tōa-be̍h chi̍t hō-mûi-jíⁿ, kè-gûn tio̍h gō͘-cha̍p sià-khek-le̍k.
<sup>17</sup> I nā tùi hi-liân khí chiong tōe hun-piat chòe-sèng, chiū tio̍h chiàu lí só͘ kó͘ ê kè-chîⁿ lâi tiāⁿ-tio̍h.
<sup>18</sup> Siat-sú i tī hi-liân í-āu chiong tōe hun-piat chòe-sèng, chè-si chiū tio̍h tùi hit-tia̍p kàu hi-liân só͘ chhun ê nî-gia̍h, sǹg i ê kè-chîⁿ;  iā tio̍h tùi lí só͘ kó͘-ê, lâi kiám-chió i.
<sup>19</sup> Hun-piat i ê tōe chòe-sèng ê, nā it-tēng beh sio̍k-hôe, i chiū tio̍h tī lí só͘ kó͘ ê kè-chîⁿ í-gōa, ke-thiⁿ gō͘-hūn ê chi̍t-hūn;  tōe chiū tiāⁿ-tio̍h kui i.
<sup>20</sup> I nā m̄ sio̍k-hôe hit ê tōe, á-sī chiong tōe bōe hō͘ pa̍t-lâng, chiū bōe-ōe koh sio̍k-tit.
<sup>21</sup> Hit ê tōe kàu hi-liân ê sî í-keng kau-chhut, tio̍h chòe-sèng kui hō͘ Iâ-hô-hoa, chhin-chhiūⁿ éng-oán hiàn ê tōe chi̍t-iūⁿ, tio̍h kui hō͘ chè-si chòe-gia̍p.
<sup>22</sup> I nā chiong só͘ bóe ê chi̍t tè tōe, m̄-sī i sán-gia̍p ê tōe, hun-piat chòe-sèng kui hō͘ Iâ-hô-hoa;
<sup>23</sup> chè-si chiū tio̍h ēng lí só͘ kó͘ ê kè-chîⁿ kā i chhui-sǹg  kàu hi-liân;  hit-ji̍t i tio̍h the̍h-chhut lí só͘ kó͘ ê kè-chîⁿ chòe-sèng, kui hō͘ Iâ-hô-hoa.
<sup>24</sup> Hi-liân í-keng kàu, hit ê tōe tio̍h kui bōe-chú, chiū-sī hit ê sêng-chiap gia̍p ê goân-chú.
<sup>25</sup> Kìⁿ-nā lí só͘ kó͘ ê kè-gûn, lóng tio̍h chiàu sèng-só͘ ê sià-khek-le̍k;  jī-cha̍p kùi-la̍h chòe chi̍t sià-khek-le̍k.
<sup>26</sup> To̍k-to̍k cheng-siⁿ ê tiong-kan thâu-chúi-siⁿ ê, bô-lūn sī gû sī iûⁿ, í-keng kui Iâ-hô-hoa chòe thâu-chúi-siⁿ ê, lâng m̄-thang koh hun-piat i chòe-sèng, in-ūi che pún sī Iâ-hô-hoa ê.
<sup>27</sup> Nā sī bô chheng-khì ê cheng-siⁿ só͘ siⁿ ê, chiū tio̍h chiàu lí só͘ kó͘ ê kè, ke gō͘-hūn-chi̍t lâi sio̍k-hôe i;  nā m̄ sio̍k-hôe, chiū tio̍h chiàu lí só͘ kó͘ ê kè lâi bōe.
<sup>28</sup> To̍k-to̍k it-chhè éng-oán hiàn ê, chiū-sī lâng tùi i só͘ ū ê éng-oán hiàn-hō͘ Iâ-hô-hoa, bô-lūn sī lâng, sī cheng-siⁿ, á-sī i sán-gia̍p ê tōe, lóng m̄-thang bōe,  iā m̄-thang sio̍k-hôe;  i éng-oán hiàn-ê sī chì-sèng, kui hō͘ Iâ-hô-hoa.
<sup>29</sup> Kìⁿ-nā éng-oán hiàn-ê chiū-sī tùi lâng ê tiong-kan éng-oán hiàn, lóng m̄-thang sio̍k;  i tek-khak tio̍h siū sí.
<sup>30</sup> Kìⁿ-nā tōe-chiūⁿ só͘ ū ê, bô-lūn sī thó͘-sán, á-sī chhiū-téng ê ké-chí, cha̍p-hūn ê chi̍t-hūn sī Iâ-hô-hoa ê, chòe-sèng kui hō͘ Iâ-hô-hoa.
<sup>31</sup> Lâng nā beh sio̍k-hôe chit ê cha̍p-hūn-chi̍t ê sím-mi̍h mi̍h, chiū tio̍h ke gō͘-hūn ê chi̍t-hūn.
<sup>32</sup> Kìⁿ-nā gû-kûn, iûⁿ-kûn ê cha̍p-hūn-chi̍t, keng-kè koáiⁿ-á-ē ê, múi tē-cha̍p-chiah tio̍h chòe-sèng kui hō͘ Iâ-hô-hoa.
<sup>33</sup> Bô-koán i sī hó-pháiⁿ, m̄-thang tùi-ōaⁿ; nā beh tùi-ōaⁿ, chiū só͘ tùi-ōaⁿ-ê kap pún-jiân ê cheng-siⁿ, lóng tio̍h chòe-sèng, bōe sio̍k-tit.
<sup>34</sup> Che chiū-sī Iâ-hô-hoa tī Se-nái soaⁿ ūi-tio̍h Í-sek-lia̍t lâng só͘ bēng-lēng Mô͘-se chiah ê bēng-lēng.43

</p></div></div></section>	

</body></html>
